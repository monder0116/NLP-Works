<doc id="196944" url="https://tr.wikipedia.org/wiki?curid=196944" title="Kurtlar Vadisi Terör">

Kurtlar Vadisi Terör

Kurtlar Vadisi isimli ilk dizide Türkiye'deki mafya faaliyetleri ve devlet-mafya ilişkileri, devamı olan Kurtlar Vadisi Terör dizisinde ise Türkiye'deki terör eylemleri konu edilmiştir.

Dizi, gösterime girmeden eleştiriler nedeniyle ve yayınlanmaması için tepki mesajları aldığı iddiasıyla RTÜK tarafından birinci bölümünden sonra yayından kaldırtılmıştır.

Yayına girmeden tepkiler alan Kurtlar Vadisi Terör dizisinin birinci bölümünden sonra yayından kaldırılması gündeme gelmiştir. Yayıncı kuruluşun RTÜK tarafından 18 Ekim 2007'da toplantıya davet edildiği basına yansımıştır. RTÜK'e gelen başvuruların 13 bin 953'ü dizinin yayınlanmaması, 2 bin 609'u ise yayınlanması istenmiştir.

Gazetelerin internet sitelerinde de konu hakkında anketler düzenlenmiştir. Dizinin yapımcı kuruluşu Pana Film diziyi televizyon olmaz ise sinema yoluyla, dijital platformlarda veya internette yayınlayabileceklerini, Show TV'de 15 Şubat 2007 tarihinde dizinin normal yayınlanma saati olan 21:45'te yapmış olduğu açıklamayla belirtti.

18 Ekim 2007 tarihinde 2. bölüm Show TV'de ilk ve son kez yayınlanmıştır.


</doc>
<doc id="196968" url="https://tr.wikipedia.org/wiki?curid=196968" title="Mudvayne">
Mudvayne

Mudvayne, 1996'da kurulan Amerikan Metal Grubudur. Grup ; Peoria, Illionis'te kurulmuştur. Grubun kurucusu ve ön-adamı Chad Gray, gitarist Greg Tribbett, basist Ryan Martinie ve davulcu Matther McDonough'dur. Mudvayne Epic Records ile beraber üç stüdyo albümü, iki derleme albüm, iki DVD çıkarmıştır,ayrıca yeni stüdyo albümü üzerinde çalışmaktadır.

Grup, 2000 yılında "L.D. 50" albümü ile ünlendi. Bu albüm Billboard 200 sıralamasında 85. sıraya yerleşti. Dig isimli parçaları 2001 senesinde MTV Müzik Ödülleri'nde MTV2 ödülünü aldı. Grup 2005'te Grammy'de "Determined" şarkısı ile Best Metal Performance Ödülü'nü aldı.

Grubun RIAA (Recording Industry Association of America) tarafından verilmiş 5 adet altın sertifikası vardır. Ve albümleri Amerika'da yaklaşık olarak iki milyon adet satmıştır.



</doc>
<doc id="196974" url="https://tr.wikipedia.org/wiki?curid=196974" title="Atatürk Üniversitesi İngiliz Dili ve Edebiyatı Ana Bilim Dalı">
Atatürk Üniversitesi İngiliz Dili ve Edebiyatı Ana Bilim Dalı

İngiliz Dili ve Edebiyatı Bölümü 1958 yılında Atatürk Üniversitesi Fen-Edebiyat Fakültesi bünyesi içinde Fransız Dili ve Edebiyatı, Alman Dili ve Edebiyatı bölümleriyle birlikte kurulmuş ve öğretime başlamıştır. 1982 yılında bu üç bölüm Batı Dilleri ve edebiyatları bölümünü oluşturmak üzere Anabilim dallarına dönüştürülmüş ve 1995 yılında tekrar bağımsız bölümler haline getirilmiştir.

İngiliz Dili ve Edebiyatı bölümünün kuruluşunu izleyen yıllarda lisans programındaki derslerin önemli bir kısım İstanbul Üniversitesi Edebiyat Fakültesi İngiliz Dili ve Edebiyatı Bölümü Öğretim üyelerinden o günkü akademik unvanlarıyla Doç. Dr. Berna Moran, Doç. Dr. Tatyana Moran, Doç. Dr. Özcan Başkan, As. Akşit Göktürk, As. Yurdanur Salman, Ankara Üniversitesi Dil ve Tarih-Coğrafya Fakültesi İngiliz Dili ve Edebiyatı bölümü öğretim üyelerinden As. Sami Ferlief tarafından verilmiştir.

Daha sonra doktora öğrencilerinin yetiştirilmesinde Prof. Dr. Ahmet Edip Uysal, Prof. Dr. Berna Moran ve Prof. Dr. Mina Urgan’ın büyük katkıları olmuştur. 1963-1968 yılları arasında sözleşmeli İngiliz Hocaların yanı sıra AID programı çerçevesi içinde ABD ile üniversite arasında gerçekleştirilen işbirliği uyarınca Amerikalı hocalar da bölümde lisans derslerini vermişler ve bunların arasında bayan Olga E. Steele 1961-1969 Opal Y. Palmer 1964-1969 Opal Y.Palmer 1964-1965, ve Dorothy Dunkelberg 1966-1967 yılları arasında Bölüm başkanlığı görevini de yürütmüşlerdir.

Ayrıca bu işbirliğine bağlı olarak bölümden ABD'ye gönderilen bazı asistanların orada yüksek lisans öğrenimi yapmaları sağlanmıştır. 1967-1996 yılları arasında sırasıyla, değişik sürelerle, Türk Dili Bölümü Öğretim Üyesi Doç. Dr. A. İhsan Türek, İngiliz Dili ve Edebiyatı öğretim üyesi Doç.Dr.Seçkin Ergin, Fransız Dili ve Edebiyatı Bölümü öğretim üyesi Doç. Dr. Baki Dereli ve İngiliz Dili ve Edebiyatı öğretim üyesi Doç. Dr. Güneş Günel, 1995 yıllında İngiliz Dili ve Edebiyatı Bölümü içinde İngiliz Kültür ve Edebiyatı Anabilim Dalı ve İngilizce Dilbilim Anabilim Dalı olmak üzere iki Anabilim dalı oluşturmuştur. 1990-91 öğretim yılında İngilizce Hazırlık sınıfı öğretime açılmış olup, 1996-97 Öğretim yılında öğretime başlanmıştır.



</doc>
<doc id="197002" url="https://tr.wikipedia.org/wiki?curid=197002" title="Eylem Yıldız">
Eylem Yıldız

Eylem Yıldız, 26 Mart 1978 İstanbul doğumlu, Türk oyuncu.

Eylem Yıldız 26 Mart 1978 yılında İstanbul'da doğmuştur. 1995 yılında Pertevniyal Lisesi'nden mezun olduğu yıl H.Ü Ankara Devlet konservatuvarı Tiyatro Bölümü'nde oyunculuk eğitimi almaya başlamıştır. Ortaokul yıllarından başlayarak Hüsrev İsfendiyaroğlu'ndan düzenli olarak klasik gitar dersleri almıştır. 1999 yılında henüz öğrenciyken Amerikalı yönetmen Christoper Martin'in Ankara Devlet Tiyatrosu'nda sahneye koyduğu Vişne Bahçesi adlı oyunda Anya rolüyle profesyonel olarak tiyatro kariyerine başlamıştır. İlk televizyon deneyimi 1998 yılında değerli arkadaşı Güven Kıraç'ın referansıyla 'Dostlar Pasajı' adlı diziyle gerçekleşmiştir. Daha sonra yine değerli oyuncu arkadaşı Akasya Asıltürkmen tarafından Mahinur Ergun'la tanıştırılmış ve kariyerinde önemli yer teşkil eden üç önemli projede arka arkaya çalışma şansı yakalamıştır: Nasıl Evde Kaldım, Şaşıfelek Çıkmazı, Asmalı Konak. Türkiye'nin en çok seyredilen televizyon serisi Asmalı Konak'la geniş kitleler tarafından tanınmış, henüz dizi devam ederken 2003 yılında kazandığı sınavla devlet tiyatrolarında kadrolu sanatçı olarak çalışmaya başlamıştır. 2005 yılında Türk sinemasının en ünlü yönetmenlerinden Atıf Yılmaz Batıbeki'nin son filmi Eğreti Gelin filminde Neşe rolünü üstlenmiş, oynadığı bu rolle 12. Altın Koza Film Festivali'nde Umut Vaat Eden Kadın oyuncu ödülü almıştır. 2006 Aralık ayında Coca Cola'ya bir yıllığına kontrat imzalamıştır.

Umut Veren Genç Kadın Oyuncu







</doc>
<doc id="197021" url="https://tr.wikipedia.org/wiki?curid=197021" title="Ventura">
Ventura

Ventura, şu anlamlara gelebilir:





</doc>
<doc id="197046" url="https://tr.wikipedia.org/wiki?curid=197046" title="Maria Katinari">
Maria Katinari

Maria Katinari (Yunanca: Μαρία Κατινάρη) Yunanistan'ın Hanya şehrinde doğdu. Yunan şarkıcıdır Rebetiko ve Laiko müziği dalında birçok şarkıyı seslendirmiştir.

Babası Antonios Katinaris da bir rebetiko ve Laiko müziği şarkıcısıdır.



</doc>
<doc id="197048" url="https://tr.wikipedia.org/wiki?curid=197048" title="Nihonyum">
Nihonyum

Nihonyum ya da eski adıyla Ununtriyum, atom numarası 113 olan bir kimyasal elementtir. Yapay bir element olan Ununtriyum'un sembolü Uut olup diğer adı eka-talyum'dur. Zayıf metallere geçici olarak dahil edilmiştir. 1 Şubat 2004'de Rusya'nın Dubna şehrinde bulunmuştur.

IUPAC, 2015 yılının Aralık ayında elementin varlığını kabul ederek Haziran ayında ismini Nihonyum (Nh) olarak kabul etti. Nihon kelimesinin anlamı Japonya demektir. Asya kıtasında isimlendirilen ilk elementtir.



</doc>
<doc id="197049" url="https://tr.wikipedia.org/wiki?curid=197049" title="Moskovyum">
Moskovyum

Ununpentiyum; yapılan çalışmalar sonucu bulunan süper ağır bir elementtir. Ununpentiyum’un atom numarası 115’dir. Daha önceleri Rusya’da yapılan çalışmalarda bulunan Ununpentiyum elementi IUPAC (Uluslararası Temel ve Uygulamalı Kimya Birliği) tarafından geçici olarak isimlendirilmişti. Şimdi ise İsveç ve Almanya’da yapılan çalışmalar sonucunda element hakkında daha fazla veri elde edilerek elementin varlığı ispatlandı. Elementin yeni ve kalıcı bir isim alması bekleniyor. Ayrıca Japon bilimadamları da ununpentiyum elde ettiklerini bildirdiler.

Ununpentiyum yarı ömrü saniyeden daha kısa olan ve çok hızlı bir şekilde bozunan radyoaktif bir element. Doğada bulunmuyor. 115 protonlu olan element amerikyum ve kalsiyumun füzyon reaksiyonları sonucu elde ediliyor. Amerikyumdan yapılan ince bir tabakanın üzerine kalsiyum iyonları gönderiliyor. Bu atom çekirdeklerinin çarpıştırılması ile ununpentiyum elde ediliyor.

Kasım 2016 itibarıyla Moskovyum ismini ve Mv sembolünü resmi olarak almıştır.



</doc>
<doc id="197062" url="https://tr.wikipedia.org/wiki?curid=197062" title="Jaroslav Hašek">
Jaroslav Hašek

Jaroslav Hašek () (d. 30 Nisan 1883 – ö. 3 Ocak 1923), Çek mizah ve taşlama yazarı. I. Dünya Savaşı'nda bir askerin başından geçen olaylar dizisinden meydana gelen, altmış dile çevrilmiş, dünyaca ünlü romanı "Aslan Asker Şvayk" ile tanınır. 1500'e yakın kısa öykü de yazmış olan Hašek, gazeteci ve Bohemyalı kimliğiyle olduğu kadar şakacı kişiliğiyle de tanınırdı. Kısa yaşamı aynı yıllarda yaşamış olan bir başka Prag'lı yazar Franz Kafka (1883–1924) ile ilginç benzerlikler taşır.

O zamanlarda Avusturya-Macaristan İmparatorluğu İmparatorluğu'na ait, şimdi Çek Cumhuriyeti'nin baskenti olan Prag (Bohemya)'da doğan Hašek, matematik öğretmeni Josef Hašek ve karısı Kateřina'nın ortanca oğluydu. Yoksulluk nedeniyle aile, diğer oğulları Bohuslav ve yetim kuzen Maria'yla birlikte sık sık taşınmak zorunda kalmıştı. Evim diyebileceği bir yer olmaması ve bir yere bağlanmaması gezgin hayatını belirgin etkenleriydi. On üç yaşındayken Hašek'in babası aşırı alkolden ölür ve annesi aileye bakamaz hale gelir. 15 yaşında liseyi bırakarak eczacıda çalışmaya başlar, buna rağmen iş idaresi okulundan mezun olmayı başarır. Kısa bir süre banka memuru olarak çalışır, aynı zamanda köpek satıcılığı yapar. Daha sonra yazacağı romanın karakteri Şvayk da, anlattığı birçok imkânsız anektodlardan da anlaşılacağı gibi, bir köpek satıcısıdır. Yazarlık mesleğini seçerek kendini özgür kılıp çingeneler ve yersiz-yurtsuzlarla birlikte dolaşmaya başlar, birçok kötü alışkanlık edinip, izini sürmeyi zorlaştıran bir yaşantıyı seçer.

Prag'da öğrenciyken, 1897'de Alman karşıtı ayaklanmalarada yer alır, 1906'da anarşist harekete katılır. Proleter işçilere düzenli olarak dersler verir, 1907'de Komuna adlı anarşist gazetede editör olarak çalışır. Önde gelen bir anarşist olduğu için hareketleri polis tarafından yakından izlenir, düzenli olarak tutuklanır ve hapse atılır. Suçlarının arasında, birçok kez vandalizm ve bir ay hapis yatmasına neden olan, en az bir kez polis memuruna saldırı da yer alır.

Hašek 1907'de Jarmila Mayerová'yla tanışır ve aşık olur. Ne var ki, yaşantısından dolayı, Mayerová'nın ana-babası onu kızlarına uygun bulmaz. Bu nedenle Hašek anarşizmi bırakarak yazar olarak düzenli bir meslek edinmeye çalışır. Prag'da bayrağa hakaret suçundan tutuklanınca, bu ilişkiye son verebilmek için Mayerová'yı ailesi şehir dışına götürür. Bu da ilişkilerini bitirmez, ama Hašek'i anarşizmden tamamen uzaklaştırır ve yazarlığa odaklanmasını sağlar. 1909'da gelindiğinde bir önceki yıldan iki kat fazla yazarak altmışdört kısa öyküsü yayınlar. "The Animal World" (Hayvanlar Dünyası) isimli derginin editörü olmuştur. Bu iş de fazla sürmez, çünkü kendi hayalgücünden ürettiği hayvanlar hakkında makaleler yazdığı için işinden çıkarırlır.

1910'da Jarmila Mayerová'yla evlenir. Ama, mutsuz bir evlilik olur ve üç yıldan sonra biter. (Tarihçi Jindřich Chalupecký, Hašek'in homoseksüel olduğunu ve aşırı melankolik bir yapısı olduğunu iddia eder.) 1913'te Hašek'in kendi sahte ölümünü hazırladığını gören Mayerová ailesinin yanına döner. I. Dünya Savaşı başlamak üzereyken, Hašek, daha sonraları Şvayk'taki karakterleri resimleyecek olan karikatürist Josef Lada ile birlikte yaşamaktaydı. Sonunda o da zorla orduya alınır. Şvayk'taki birçok karakter savaş zamanı tanıştığı insanlardan esinlenmedir. Uzun süreler cephede savaşmaz, 1915'te Ruslar tarafından esir alınır. Rus toplama kamplarında göreceli olarak daha rahat bir yaşantıya kavuşur, kamp kumandanının sekreteri olur. 1916'da, yeni kurulan Çekoslovak Lejyonu'nda propaganda yazarı olarak çalışması için kamptan ayrılmasına izin verilir.

1917'deki Ekim Devrimi'nden sonra Bolşevik Parti'nin üyesi olarak Rusya'da kalır. Bu dönemde, Jarmilla ile evli olmasına rağmen, yeniden evlenir. Sonunda 1920'de, "Aslan Asker Şvayk"ı bitirebilme umuduyla Prag'a geri döner. Ne var ki, dönüşünde hiç eskisi gibi sevilen birisi değildir, hain olarak yaftalanır ve yasak evlilik yaptığı için yerilir. Yazılarını yayınlayabilmek için çok uğraşır.

Savaştan önce 1912'de, Şvayk isimli karakterin ilk kez yer aldığı "Dobrý voják Švejk a jiné podivné historky" (İyi Asker Şvayk ve diğer garip öyküler) isimli kitabını yayınlanır. Savaştan sonra yayınlanan ünlü romanındaki Şvayk "sancta simplicitas" (neşeli deli karakter) olarak, meyhanelerde savaş hakkında şakalar yapan karakter olarak belirir. Bu dönemde Hašek aşırı kilo alır ve ağır hastalanır. Yazmayı sürdüremez ama Şvayk'ın bölümlerini Lipnice köyündeki yatak odasında dikte eder. 1923'te 39 yaşında savaş zamanı kaptığı tüberküloza yenik düşerek ölür.






</doc>
<doc id="197066" url="https://tr.wikipedia.org/wiki?curid=197066" title="Antonios Katinaris">
Antonios Katinaris

Antonios Katinaris (Yunanca Αντώνιος Κατινάρης) (d. 1931 Hanya, Girit; ö. 28 Ekim 1999 Atina, Yunanistan), Yunan rebetiko ve Laiko müzisyeni.

Maria Katinari'nin babasıdır.




</doc>
<doc id="197067" url="https://tr.wikipedia.org/wiki?curid=197067" title="Alman hamamböceği">
Alman hamamböceği

Alman hamamböceği ("Blattella germanica"), yetişkin boyu 1 – 2 cm olan, sarımtırak kahverenginde, diğer iki türe göre en ufak olan bir hamamböceği türüdür. Dişisi erkekten daha iridir.

Toplam yaşam döngüsü 1 yıldır. Dişi, yumurta kapsülünü (Ootheca) beraberinde taşır. Her yumurta kapsülünde 6 – 50 yumurta bulunur. Yumurtaların inkübasyon (kuluçka) süresi yaklaşık 17 gündür. Yumurtadan çıktıktan sonra ergin hale gelme süreleri 40 – 65 gündür. Üreme potansiyelleri yüksektir. 1 çift Alman Hamamböceği 1 yılda 35.000.000 yavru üretebilir.

Orijinleri Tropiklerdir. Avrupa'nın başlıca haşere türü olan Alman Hamamböceği, tüm dünyada yaygın olarak bulunmaktadır. Daha çok evler, mutfaklar, restaurantlar ve gemilerde bulunurlar. Sıcak, nemli, karanlık ve rahatsız edilmeyecekleri yerlerde yuvalanırlar. Elektrikli cihazların motor kısımları, gıda depoları, duvarlardaki yarık ve çatlaklar, dolap ve raf arkaları, mutfak tezgâhlarının alt kısımları, elektrikli ekipmanlar vb. yerlerde yaşamayı tercih ederler. Yatay ve dikey yüzeylerde hareket edebilirler.


</doc>
<doc id="197068" url="https://tr.wikipedia.org/wiki?curid=197068" title="Lale Oraloğlu">
Lale Oraloğlu

Lale Oraloğlu (28 Eylül 1924, İzmir – 15 Ocak 2007, İstanbul), Türk oyuncu, profesyonel sporcu.

Lale Oraloğlu, 28 Eylül 1924 tarihinde İzmir'de dünyaya geldi. Dame de Sion, Şişli Terakki, Sainte-Pulchérie Fransız Lisesi, Nişantaşı Ortaokulu, Beşiktaş Atatürk Anadolu Lisesi ve Alman Lisesi’nde eğitim gördü ve Alman Lisesi'nden mezun oldu. 400 metre yüzme şampiyonluğu ve Türkiye gülle atma ikinciliği olan Oraloğlu, 7 yaşında piyano çalmaya başladı. Konservatuvarın piyano, sonra da şan bölümünde çalıştı. Sanat eğitimini konservatuvarda tamamlayan sanatçı, gazetecilik de yaptı. Ayrıca, oyuncu Alev Oraloğlu'nun annesidir.

Edebiyat Fakültesi İngiliz Filolojisi mezunu olan sanatçı dört dil biliyordu. Oraloğlu, katıldığı tiyatro kurslarında Muhsin Ertuğrul'un dikkatini çekti ve 1951 yılında açılan Küçük Sahne’de profesyonel olarak çalışmaya başladı. 1951-60 arasında 35 filmde başrol oynadı. Tiyatrosunu annesi 90 yaşına geldiği ve yanında olması gerektiği için 1987 yılında kapattı.

Oyuncu olarak adım attığı sinemanın çeşitli yönleriyle uğraştı, senaryo yazdı ve yönetmenlik denemesinde bulundu. "Yeşilçamın Görünmeyen Kadınları" isimli belgesele, Türk sinemasının ilk üç kadın yönetmeniyle birlikte, kendisinin yaşamı da konu oldu. Türk Filmleri Yarışması'nda "Kırık Çanaklar"daki oyunuyla aldığı En İyi Kadın Oyuncu ödülü (1961), 2000 yılında Avni Dilligil Tiyatro Jüri Özel Ödülü gibi bazı ödüller kazandı. 1 Aralık 2001'de sanat hayatının 50. yılını, Kültür ve Turizm Bakanlığı tarafından düzenlenen bir geceyle kutladı.

26 Kasım 2006 tarihinde rol aldığı "Candan Öte" adlı dizi filmin seslendirmesinden çıktıktan sonra beyin kanaması geçirerek Özel Umut Hastanesi'ne kaldırılan Oraloğlu (82), tedavisi sürerken zatürree oldu, ayrıca kalp sorunları da yaşadı. Tiyatro ve sinema sanatçısı Lale Oraloğlu 15 Ocak 2007'de saat 14.45'te, 26 Aralık tarihinden bu yana yoğun bakım ünitesinde tedavi gördüğü Özel Umut Hastanesi'nde 82 yaşında vefat etti. Zincirlikuyu mezarlığında toprağa verildi.








</doc>
<doc id="197149" url="https://tr.wikipedia.org/wiki?curid=197149" title="Pandeizm">
Pandeizm

Pandeizm, panteizmin deistik formudur veya deizmin panteistik formudur.

Deizm (yaradancılık), 17'nci ve 18'inci yüzyılda İngiltere, Fransa ve Amerika Birleşik Devletleri'nde belirginleşmiş dini bir felsefi akımdır.

Panteizm ya da tümtanrıcılık (doğatanrıcılık-kamutanrıcılık) ise evrenin bütününü Tanrı olarak kabul eden felsefî görüştür. Panteizm'de, her şey tanrının bir parçası olarak kabul edilir, Tanrı her şeydir ve her şey Tanrıdır. Panteizme göre Tanrı'nın evrenden ayrı ve bağımsız bir varlığı yoktur. Tanrı doğada, nesnelerde, insan dünyasında vardır. Her şey Tanrı'dır. Pandeizm hakkında en kapsamlı kitap 1910 yılında Max Bernhard Weinstein tarafından yazılmıştır.

Deistler genelde doğaüstü olayları (kehanet veyahut da mucizeler), yaradanın dinlerle olan bağını, kutsal metinleri ve ortaya çıkmış tüm dinleri reddederler. Bunun yerine; deistler doğru dini inanışların insan mantığında ve doğal Dünya'nın kanunlarında görmeyi tercih ederler. Bu doğrultuda da; varolan tek bir tanrının ya da üstün varlığı kabul ederler. Ancak pandeistler, evrenden "ayrı" bir olgunun varlığını kabul etmezler. Tanrı evrenle bir bütündür.

Deizm kelime anlamı olarak; "tanrı"'dan gelmiştir; Latince ""deus"" kelimesini kullanır; tam Türkçesi ile "Tanrıcılık"tır.


</doc>
<doc id="197153" url="https://tr.wikipedia.org/wiki?curid=197153" title="Panendeizm">
Panendeizm

Panendeizm, panenteizm'in deistik formudur veya deizm'in panenteistik şekli.


</doc>
<doc id="197185" url="https://tr.wikipedia.org/wiki?curid=197185" title="Manhattan">
Manhattan

Manhattan, New York şehrinin 5 ana bölgesinden biridir. (diğerleri: Brooklyn,
Queens, Bronx ve Staten Island)

Manhattan, New York'ta ticari, kültürel ve finansal bir merkezdir. Burada pek çok ünlü simge yapılar, müzeler, üniversiteler ve turistik mekanlar bulunmaktadır. Ayrıca burada Birleşmiş Milletler Merkez Binası bulunmaktadır. Manhattan, Amerika Birleşik Devletleri'ndeki en çok iş merkezini barındıran bölgedir. New York Borsası ve NASDAQ burada bulunmaktadır. Ayrıca burası ülkedeki en çok tüzel kuruluş bulunan bölgedir. Manhattan ismi "Man-hata"dan gelir. Bu isme ilk defa Robert Juet'in gezi defterinde rastlanmıştır. 1610'daki bir harita Manahata ismini ikinci kez bu bölge için kullanır. "Manhattan" Lenape dilinden 'birçok tepeden oluşan ada' olarak çevrilmiştir.

2000 yılında yapılan bir çalışmaya göre Manhattan'da yaşayanların %56,4'ü beyaz, %27,8'i İspanyol ırkından (İspanyol veya Latin),%17,3 Siyah (afrika kökenli Amerikalılar), %9 Asyalı, %0,5 Amerikan yerlisi (Kızılderili), %4'ü ise iki veya daha fazla ırka mensuptur. Burada yaşayanların %24'ü evlerinde İspanyolca, %4'ü Çince, %2'si ise Fransızca konuşmaktadır. Manhattan'da dini en büyük grubu Katolikler oluşturur. (%36) Ardından Yahudiler %20, Protestanlar %9, Müslümanlar %2,4'lük bir paya sahiptir. Ayrıca bu bölgede 2000 yılından sonra 5 yaşından küçük çocukların sayısı %32 artmıştır. Bu bölgede oturanların %20'si yoksulluk sınırının altında yaşamını sürdürmektedir. 18 yaş altı kişilerin %31'i, 65 yaş üstündeki kişilerin %18,9'u yoksulluk sınırının altındadır..

Manhattan Amerika Birleşik Devletleri'ndeki en değerli bölgedir. 2007 Haziranında 450 araba parkı yeri 51 milyon dolara satılmıştır. Manhattan, New York'un ekonomik olarak lokomotifi sayılır. New york şehrindeki işlerin 3te 2si buradadır. Manhattan'ın günlük nüfusu iş ve turizm sebebiyle 1,6 milyondan 2,8 milyona kadar çıkar. Buradaki en önemli sektör finanstır. 2009 istatistiklerine göre Manhattan'da haftalık işçi ücreti saati 8 dolardan 320 dolardır.

1912 yılında 5000'i kadın olmak üzere 20000 işçi Washington Meydan Parkına 1911 yılında yangında ölen işçileri anmak amacıyla yürüyüş düzenlemişlerdir. Bu sırada kadınlar özgürlüğün sembolü kıyafetler giyinmiş, işçi hakları hareketini yansıtmışlardır.

Dört büyük medya devi bu bölgede bulunmaktadır. Bunlar Fox, ABC, NBC, CBS dir. Bu medya kuruluşlarının merkez binaları Manhattan'dadır. Ayrıca FOX news, MTV, Comedy Central gibi kablo tv kanallarının merkezleri de buradadır.

Manhattan'ın eski günlerinde bu bölge, ahşap yapıları ve su kaynaklarının azlığı nedeniyle yangınlara karşı savunmasız kalmıştır. 1776'da çıkan yangında evlerin 1/3'ü yanmıştır. (yaklaşık 50 ev) Bu yüzyılın bitiminde Amerika'ya yapılan göçlerin artışı ve bu bölgenin Amerika'ya gelenler tarafından bir liman görevi görmesi nedeniyle bölge hijyenik olmayan ve sağlıksız koşullar içindeydi. Burada 5 kat yüksekliğinde yeni gelen göçmenlere kiraya verilmek üzere yapılmış apartmanlar bulunmaktaydı. 1929'da artık asansörün binalarda kullanılabiliyor oluşu ile bina biçimi değişti ve bugün Doğu sahilinde görülen apartmanlar yapılmaya başlandı. 2000 sayımlarına göre Manhattan'da 798.000 ev ve yaşanılabilecek mekanlar bulunmaktadır. Burada yaşayanların sadece %20'si oturdukları evin sahibidir. Bu da ülkedeki Bronx'tan sonra gelen en düşük rakamdır. Yerleşik nüfus 1,620,000 kadardır.
Manhattan toplu taşımanın yoğun kullanımı ve özel araçların azlığı dikkat çekicidir. Manhattan'da işe giderken toplu taşıma sistemini kullananların oranı %70'i bulmaktadır. Bu oran Amerika genelinde yalnızca %5'dir. Manhattan'da oturanların %75'inin özel araçları bulunmamaktadır. New york şehir metrosu dünyadaki en büyük ikinci metrodur. Otobüse ya da metro bilet ücreti 2 dolardır. Ayrıca 7 günlük ve aylık sınırsız binmek için satın alınabilen metrocard'larda bulunmaktadır.

Manhattan adası, aşağı şehir (downtown), ortaşehir (midtown) ve yukarı şehir (uptown) olmak üzere üç ana bölüme ayrılır. Izgara planına sahip olan şehirde sokaklar doğu-batı yönünde giderken caddeler de "(avenue)" kuzey-güney yönünde giderler. Aşağı şehir, adanın 14. sokağın altında kalan kısmıdır. Orta şehir 14. sokaktan 59. sokağa kadar olan kesimi kapsar. 59. sokağın yukarısı Yukarı şehirdir. Bu üç bölge ayrı ayrı karakterde pek çok mahalleye ayrılır.

New York'un ilk kurulduğu Manhattan adasının güney ucundan 14.üncü sokaga kadar olan bu bölgede şu mahalleler bulunur. Adanın en güney ucu Finans Merkezi (Financial District) adıyla anılır ve pek çok işyerine evsahipliği yapar. Büyük bankaların ve finans kuruluşlarının yanı sıra çeşitli avukatlık büroları, mimarlık büroları, dükkânlar, oteller ve de New York borsası bu bölgededir. Bu bölgenin batısında Canal caddesine kadar uzanan Tribeca (Canal Caddesinin altındaki üçgen) semti bulunur. Doğuda Financial District’in üzerinde Belediye binası ve mahkemelerin bittiği noktada Çin mahallesi başlar ve şehrin Çin kökenli göçmenlerinin yoğun olarak yerleştiği bir bölgedir. Çin mahallesi ve Tribeca’nın bittiği Canal caddesinin yukarısı batı kısmında SoHo, doğu kısmında ise Little Italy (Küçük İtalya) ve Lower East Side (Aşağı Doğu Yakası) mahalleleri bulunur. SoHo (ismini South of Houston – Houston caddesinin güneyinin kısaltılmasından alır), eskiden ağırlıklı olarak atölyelerin ve küçük iş merkezlerinin bulunduğu bir mahalleyken, 1970’ler sonrasında Andy Warhol’un öncülüğünü yaptığı Pop kültür artistlerinin yerleşmesiyle soylulaşmış, bir dönem şehrin en önemli sanat merkezi olmuştur. Little Italy'de eski İtalyan kültürü halen Mulberry caddesi boyunca yayılan İtalyan restoranlarınca ve bu bölgede kutlanan San Gennaro festivali gibi etkinliklerle korunmaktadır. Lower East Side ise 20.yüzyıl boyu, şehre yeni gelen çeşitli göçmen gruplarının; Almanların, yahudilerin, doğu Avrupalıların ilk yerleştikleri yer olmuştur. Göçmen kültürü burayı 20.yüzyıl başında dünyada nüfusun en yoğun olduğu bir yer haline getirmiştir. Houston Caddesinin kuzeyi ile 14. cadde arasında kalan bölüm Village adıyla anılır ve Aşağı şehrin en kuzeyini oluşturur. Village’ın batıda kalan kısmı Greenwich Village, doğu yakasında kalan kısmı ise East Village'dir. Bölgenin ortasında New York Üniveristesi binalarınca çevrilen Washington Meydanı Parkı yer alır. Greenwich Village, 1960 ve 1970'li yıllardan itibaren şehrin bohem yaşantısına kucak açmış bir bölgedir. 1968'de Gay sivil örgütlenmesinin ilk dönüm noktası kabul edilen Stonewall barı isyanı burada olmuştur. Günümüzde brownstone alçak binalarıyla şehrin makbul yerleşim yerlerindendir. East Village, 1980'ler boyunca şehrin alternatif sanat merkezi olmuş, pek çok müzisyen ve sanatçıya ev sahipliği yapmıştır.

14. sokaktan 23. sokağa kadar olan kesim batı yakasında Chelsea, doğu yakasında Gramercy ve Stuyvesant adıyla anılır. İkisinin ortasında Flatiron bölgesi bulunur (Adını 1910’da yapıldığında dünyanın en yüksek binası olan Flatiron binasından alır). Chelsea günümüzde şehrin gay kültürünün merkezidir, aynı zamanda da bölgenin batısındaki sanat galerileri dolayısıyla da şehrin yeni sanat merkezi haline gelmiştir. Gramercy bölgesi mesken ağırlıklıdır ve Gramercy parkını çevreler. Bu bölgenin doğusu East River’a kadar hastanelerle doludur.

23. sokağın yukarısı 42. sokağa gelene kadar batıda Clinton, doğuda Murray Hill adıyla anılır. Bu bölgelerde meskenden işyerine doğru geçiş başlar. 42. sokak şehrin merkezini temsil eder. Merkez otobüs garı, Times Meydanı, şehir kütüphanesi, Grand Central Terminali ve Birleşmiş Milletler binası 42 cadde boyunca batıdan doğuya doğru uzanırlar. 42. sokakla 59.uncu sokağın arası yoğun ve yüksek yapılaşmaya sahiptir ve önemli iş merkezlerine ev sahipliği yapar. Buradaki Rockefeller Merkezi, Chrysler, Sony, Metlife ve Citibank binaları gibi gökdelenler şehrin tanıdık panoramasını oluşturur.

59'uncu sokağın yukarısına verilen isimdir. 59'uncu ve 106'ıncı sokakların arasinda yukarı şehrin ortasında Merkez Parkı (Central Park) bulunur. Parkın batı yakası Yukarı Batı Yakası, doğu yakası da Yukarı Doğu Yakası adını alır. Parkın iki yanı boyunca şehrin en gözde meskenleri yükselir. Aynı zamanda şehrin en önemli müzeleri de parka bakan caddeler üzerindedir. Batı yakasında Doğa Tarihi müzesi, doğu yakasında ise Metropolitan, Guggenheim, Yahudi, El Barrio Latin ve Alman-Avusturya sanatı müzeleri bunların en önemlilerindendir. Amerikan sanatı ağırlıklı Whitney müzesi de Yukarı Doğu Yakası’nda bulunur. New York şehir opera, tiyatro ve balesini barındıran Lincoln Center Yukarı Batı Yakası’nda yer alır. Merkez Park’ının bittiği yerde Harlem başlar. Buranın batısı Columbia üniversitesine ev sahipiği yapan Morningside tepesi, doğusu ise Latin kökenli göçmenleriyle ağırlıklı El Barrio ya da İspanyol Harlemi adıyla anılır. Harlem, şehrin zenci kökenlileriyle özdeşleşmiştir. Harlem’in kuzey sınırını belirleyen Harlem nehri boyunca ada daralır. Bu bölgede Dominik Cumhuriyet’inden gelenlerin ağırlıkla bulunduğu Washington Heights ismini alır. Buranın da yukarısında Manhattan adasının en kuzey ucunu oluşturan Inwood semti bulunur. Ada 210.uncu sokakta son bulur.

Şehrin iklimi aynı enlemde bulunan Avrupa'daki merkezlere (Madrid örnek olarak verilebilir.) göre serindir. Bunun nedeni ise bölgenin okyanus kıyısındaki konumundan kaynaklanır. Ancak şehrin okyanus kıyısında yer alması bölgeyi iç bölgelere nazaran kışların daha ılık geçmesine neden olur.

19. yüzyılın orta dönemlerinde ülkelerinden ekonomik ve sosyal nedenlerden ötürü kaçan kişilerin bir kısmı bu bölgede hayatlarını kötü koşullarda geçirdiler. O dönemde bölgede kumar oynanan ve girilmesinin hiç de güvenli olmadığı mahalleler bulunmaktaydı. Bölgeye İtalyan göçünün artmasıyla İtalyanlar İrlanda mafyalarına katıldılar. Günümüzde ise polis raporlarına göre 1990'lardan bu yana suç oranlarında önemli düşüşler meydana gelmiştir.


</doc>
<doc id="197218" url="https://tr.wikipedia.org/wiki?curid=197218" title="Broadway">
Broadway

Broadway, ABD'nin New York'taki Manhattan bölgesinde yer alan bir caddedir. ABD'deki müzikal tiyatro gösterileri bu cadde üzerinde ve bu caddeye açılan sokaklarda bulunan tiyatro ve konser salonlarında zirveye ulaşmıştır. O yüzden de bu sokağın ismi ABD'deki müzikal sanatıyla özdeşleşmiştir.


</doc>
<doc id="197221" url="https://tr.wikipedia.org/wiki?curid=197221" title="Türkiye'nin üye olduğu uluslararası kuruluşlar listesi">
Türkiye'nin üye olduğu uluslararası kuruluşlar listesi

Türkiye'nin üye olduğu uluslararası kuruluşlar aşağıda listelenmiştir;


</doc>
<doc id="197223" url="https://tr.wikipedia.org/wiki?curid=197223" title="Helldorado (müzik grubu)">
Helldorado (müzik grubu)

Helldorado, 1996 yılında, Norveç’in Kuzey Denizi'ne bakan şehri Stavanger’de kurulan müzik grubudur. Helldorado, kurulmadan önce yerel bir grup olan The Tramps ile birçok konser vermiş ve stüdyo çalışmalarında bulunmuştu. The Tramps'le "cover" çalarken kendi sound'ları gelişti.

Helldorado ile birlikte sözlere de yansıdı ve kendi şarkılarını yazmaya başladılar. Ardından gelen birkaç konser, ünlerinin şehir dışına çıkmasına fazlasıyla yetti. 2002 sonbaharında "Zoom" isimli yarışmayı kendi şehirlerinde kazandılar ve Oslo’daki büyük finale giden üçlü, burada da birinci oldu. Yarışma ödülü olarak ise Norveç turnesiyle birlikte birkaç İngiltere ve Almanya konserine çıkma hakkı kazandılar.

Kısa bir süre sonra, 2002 Kasım'ında yerel plak şirketi CCAP’den mini albümleri ""Lost Highway"" yayınlandı. Konserler ile kesintiye uğramayan 2003 yazını stüdyoda geçiren topluluk uzun zamandır beklenen ilk albümleri ""Directors Cut""ı Şubat 2004’te yayınladı. Albüm, 2004 Ekim'inde ise Glitterhouse etiketiyle Avrupa’ya dağıtıldı. Bu sayede grup, Avrupa'da da tanınma fırsatını yakaladı.

Glitterhouse İngiltere direktörü ; ""The Cramps, 16 Horsepower, Chris Isaac ve The Gun Club karışımı mükemmel bir sentez"" olarak yorumluyor ve canlı performanslarının aklından hiç çıkmayacağını söylüyordu. Norveçli grubun son albümleri ""The Ballad of Nora Lee"" ise 2005 yılında piyasaya sürüldü.

Grup 2006 yılında İstanbul'da konser verirken, klipleri ise çeşitli Türk kanallarında yayınlandı.

Ülker tarafından düzenlenen grubun bir parçası olan 'A Drinking Song', 'Hep Seninleyiz Türkiye' adıyla 2008 Avrupa Futbol Şampiyonasında Türkiye Millî Futbol Takımının marşı olmuştur. Grubun, 'The Ballad Of Nora Lee' en çok paraya mal edilen albümleri olmuştur. Şimdiye kadar 3 albüm 2 single çıkarmışlardır.

Grup, 2009 Mayısında Gazi Üniversitesi Bahar Şenliklerinde sahne almıştır.
11.05.2009 tarihinde yeni albümleri Sinful Soul çıkmıştır.


</doc>
<doc id="197226" url="https://tr.wikipedia.org/wiki?curid=197226" title="Bengi">
Bengi

Bengi Balıkesir ova köylerinde ve özellikle Pamukçu kasabası çevresinde oynanan hızlı ritmli Zeybek oyunlarına verilen isimdir. Bengi, "sonsuzluk, ebedi" anlamına gelmektedir. Orhun kitabelerinde "bengü" olarak geçen sözcüklere rastlanmaktadır. Oyunda diz vurma ve çökmeler ön plandadır. Oyunda "bengi" nidaları vardır.

Kazanılan zaferlerden sonra öldürülen düşman sayısı kadar çökme yapılarak bunun kutlanması sebebiyle türediği rivayet edilir.

Antalya ve Bergama, İzmir çevresinde de bengi, mengi, bengü şeklinde ifade edilen ayak yapısı olarak Balıkesir oyunlarına benzeyen çeşitleri de vardır.

Bengi aynı zamanda "ebedi, ölümsüz" anlamında öz Türkçe bir sözcüktür.


</doc>
<doc id="197229" url="https://tr.wikipedia.org/wiki?curid=197229" title="Leff ü neşr">
Leff ü neşr

Leff ü Neşr, söz simetrisi. genellikle bir beyit içinde birinci dizede en az iki şeyi söyleyip ikinci dizede bunlarla ilgili benzerlik ve karşılıkları verme sanatıdır. Sözlükte "toplama, dürme, bükme" anlamına gelen leff ile "dağıtma, yayma" anlamına gelen neşr kelimelerinden oluşan leff ü neşr cümlenin kuruluş ve dizilişiyle ilgili, anlama güzellik katan söz sanatlarından biridir. Bu sanatta önce iki veya daha fazla unsur ayrı ayrı ya da kısaca zikredilir (leff), ardından bunlardan her biriyle ilgili ögeler anılır (neşr). İlk bölümde yer alan ögelerin ikinci bölümdeki unsurlardan hangisine ait olduğu açıkça belirtilmeden aralarındaki ilgiye göre, bunları belirleme işi okuyucuya bırakılır. Neşr'e ait unsurlar, leff bölümündekileri tamamlayıcı ve açıklayıcı nitelikte olur. Bu unsurlar ayrı ayrı zikredilmişse buna "tafsili", birden çok cüz veya unsuru içine alan bir tek lafız halinde anılmışsa "icmaili (mücmel)" denir.

İkiye ayılır:


Örnekler:

bakıp ol şuh ile naz u niyaze meşkederiz

gülün tebessümüne bülbülün teranesine

Bağ-ı dehrin hem hazanın hem baharın görmüşüz.

Bir neşatın da gamın da rüzgarın görmüşüz.

Bâran değil, şafak değil, ebr-i seher değil

Gözyaşıdır, ciğer kanıdır, dûd-ı ah’tır.

Bahçıvan güller ekmiş,
Dikeniyle bahçeye...

Gönlümde ateştin,
gözümde yaş...

Gam güni itme dil-i bîmârdan tîgun diriğ

Hayrdur virmek karanu gîcede bîmâra su

Leff ü neşr: “gam güni- karanu gice”, “dil-i bimâr- bimâr”, “tîg-su” kelimeleri arasinda.

Ârızun yâdıyla nemnâk olsa müjgânım n’ola

Zayi’ olmaz gül temennâsiyle vermek hâre su

Leff ü neşr: “ârız-gül, “yâd-temennâ”, “nem-nâk-su”, “müjgân-hâr”


</doc>
<doc id="197231" url="https://tr.wikipedia.org/wiki?curid=197231" title="Balıkesir zeybeği">
Balıkesir zeybeği

Balıkesir zeybeği, Balıkesir ova köylerinde yaygın olarak oynanan bengi tipli bir oyundur. Bazı köylerde karşılama isminde oynanmaktadır.

Karşılıklı 4 kişi tarafından oynanan bu oyun hızlı ritmli bir oyun olup ağır ağdalı zeybek oyunlarına benzemez.

Kadınlar tarafından da icra edilmektedir.


</doc>
<doc id="197237" url="https://tr.wikipedia.org/wiki?curid=197237" title="Britpop">
Britpop

Britpop, kökü British ve pop kelimelerinden gelmekte olan bir müzik tarzıdır.

Birleşik Krallık'ta Pop tarzı müziğin gelişmesiyle oluşmuştur. Özellikle 1990'lı yıllarda büyümüştür. The Stone Roses, Blur, Pulp, Suede,Coldplay, Oasis, Keane grupları bu türü en iyi temsil edecek örneklerdir. 1990'lı yılların ilk yarısı itibarıyla ABD'de ortaya çıkan Grunge akımına tepki olarak ortaya çıktığı söylense de kökleri daha eskilere, The Stone Roses'a dayanır. 1990'lı yılların başında Bluejean dergisinin 'Britanyalı gitarlı popu' olarak lanse ettiği bu akım, şu anki birçok alternative-brit-indie gruplarına ilham kaynağı olmuştur. Ayrıca dönemin britpop grupları, Britanyalı medyasına da büyük malzeme olmuştur. Gruplar arasındaki sözlü atışmalar, albümlerin hitleri, gruplardaki elemanlar arasındaki tatlı rekabetler, britpop döneminin unutulmazlarıdır. Özellikle, Oasis ve Blur atışmaları hala da britpop seven insanlar arasında devam etmektedir ve edecektir. Lakin Oasis'in saf overdrive gitarları sert trompetli davulları ve Liam Gallagher'ın köşeli vokalleri, dönemin marş niteliğindeki hitlerinin ana kaynaklarıdır.


</doc>
<doc id="197242" url="https://tr.wikipedia.org/wiki?curid=197242" title="Karyolamın Demiri">
Karyolamın Demiri

Karyolamın Demiri, Çanakkale yöresinde oynanan bir halk oyunu.

Karyolamın Demiri türküsü ise, Çanakkale, Balıkesir, İzmir, Muğla ve Manisa dolaylarındaki köylerde oldukça yaygındır.

Rivayete göre bir köyde ilk kez çeyizde yer alan karyolanın, damadın hastalanmasıyla ölüm döşeğine dönüşmesinden etkilenen ahalinin veryansınıdır.

(Of) Karyolamın Demiri Yandım Ayşem, O yar benim değil mi Yandım Ayşem, O yar benim olmazsa Yandım Ayşem, Öldürürüm kendimi Yandım Ayşem.

(Of) Bahçelerde pirpirim Yandım Ayşem, Hasta oldum yatarım Yandım Ayşem, Hekim doktor istemem Yandım Ayşem, Sevdiğimi getirin Yandım Ayşem.

Bahçelerde mor meni Yandım Ayşem, 

Verem ettin sen beni Yandım Ayşem,

Oy nasıl verem olmayım Yandım Ayşem, 

Eller sevecek seni Yandım Ayşem.

Not: Pirpirim: Semizotu


</doc>
<doc id="197244" url="https://tr.wikipedia.org/wiki?curid=197244" title="Ebulfez Elçibey">
Ebulfez Elçibey

Ebulfez Elçibey (, 24 Haziran 1938 - 22 Ağustos 2000), Azerbaycanlı siyasetçi, Azerbaycan'ın ikinci cumhurbaşkanı.

Gerçek adı Ebulfez Aliyev (Azerbaycan: Əbülfəz Əliyev) olan Elçibey Nahçıvan’ın Keleki köyünde doğdu. Babası İran Azerbaycanı'ndan Kadirkulu Bey ve annesi Anadolu'da doğup Keleki'ye göç etmiş Mehrinisa Hanım'dır. Babası 1943 yılında II. Dünya Savaşı'na katılmış ve bir daha kendisinden haber alınamamıştır. İlköğrenimini ve liseyi Nahçıvan'da zor şartlar altında tamamlamıştır.

1957-1962 yılları arasında Azerbaycan Devlet Üniversitesi Doğu Dilleri Enstitüsü, Arapça bölümünde okumuştur. Öğrencilik yıllarında Azerbaycan tarihini ve Azerbaycan devrim tarihini öğreten dernekler kurmuştur.

1963-1964'te Mısır'da tercüman olarak çalışmıştı. 1970'lerde ise ülkesinin bağımsızlığı için çalışmaya başladı. Bu yüzden 1975'de 'milliyetçilik suçu'ndan bir buçuk yıl hapis yattı.

Azerbaycan'ın Rus İmparatorluğu içinde bir sömürge olduğuna ve elbet bir gün bağımsız, demokratik bir cumhuriyet olacağına inanmıştır. Kendisini "Ben Atatürk'ün esgeriyim" diye tabir etmiş ve Atatürk'ten, Gandhi'den ve 1918-1920 yıllarında kurulmuş Azerbaycan Demokratik Cumhuriyeti'nin kurucusu Mehmet Emin Resulzade'den etkilenmiştir. Kuzey ve Güney Azerbaycan'ın mutlaka birleşmesi ve Dağıstan'a, Gürcistan'a ve Ermenistan'a verilen "Türk toprakları"'nın tekrar Azerbaycan'a geri verilmesini savunmuştur. "Turan'ın yolu birleşik Azerbaycan'dan geçer" diyordu.

Azerbaycan'ın bağımsızlık mücadelesinin içinde yer alan Elçibey, 1975'te siyasi faaliyetleri nedeniyle 1 yıl 6 ay hapis cezasına çarptırıldı. KGB zindanlarında ve taş ocaklarında ağır şartlar altında kaldı. Serbest kaldıktan sonra, 1977'den itibaren, Azerbaycan Ulusal Bilimler Akademisi'nde el yazmaları enstitüsünde görev yaptı. Görevi sırasında da bağımsızlık çalışmalarına devam etmiştir.
1989'da Azerbaycan Halk Cephesi'ni kurdu ve başkanı seçildi. Elçibey Dağlık Karabağ'daki Ermeni ayrılıkçılığına yol vermemek ve Azerbaycan'ın Sovyetler'den bağımsızlığını kazanması için çalışmış ve 1991’de SSCB’nin dağılması ile bağımsızlığını kazanan Azerbaycan’ın 7 Haziran 1992’de ikinci cumhurbaşkanı olarak seçilmiştir.

Cephedeki yanlış uygulamalardan ve yenilgilerden ötürü cephe komutanı Suret Hüseynov'u görevden almıştır. Fakat Rusya'nın Azerbaycan'ı terk ederken silahlarını Suret Hüseynov'a vermesinden sonra, Suret Hüseynov Azerbaycan'ın 2. büyük şehri Gence'de Haziran 1993’te ayaklanma başlatmıştır. Elçibey yardım için Haydar Aliyev’i Nahçıvan’dan Bakü’ye davet etti. Fakat Haydar Aliyev, Bakü'ye geldikten sonra Süret Hüseynov'u destekledi ve göstericilerin Bakü’ye yürümesi karşısında Elçibey halktan destek alamadı. Millî istihbaratın verdiği bilgiyi kullanarak kendisine karşı suikastın üstünü açmış ve iç savaşa yol vermemek için Haydar Aliyev ile konuşarak uçakla doğum yeri olan Nahçıvan’ın Keleki köyüne gitmiştir. 2 hafta sonra geri dönmeye çalışmasına rağmen şahsi koruması tarafından uçağı kurşunlanmış ve Nahçıvan'dan çıkış yolu kapalı kalmıştır. Ardından 4 yıl Keleki'nin abluka altında olması sebebiyle oradan ayrılamamış ve 4 yıl 4 aydan sonra Bakü'ye gelebilmiştir. Bu gelişmeler üzerine cumhurbaşkanlığı yetkileri Haydar Aliyev’e devredilmiştir. Ağustos 1993’te referandum ile Elçibey'in görevi resmen geri alınmış ve Ekim ayındaki seçimlerde Haydar Aliyev %99 oyla cumhurbaşkanı seçilmiştir.

Elçibey tam 4 yıl 4 ay sonra Bakü'ye geri dönüp, Azerbaycan muhalefetine katılmıştır. Bütün Azerbaycan Birliği'ni kurarak çalışmalarını Kuzey ile Güney Azerbaycan'ın birleşmesi üzerine yoğunlaştırmıştır.

Elçibey 22 Ağustos 2000’de 62 yaşında prostat kanseri nedeniyle tedavi gördüğü Ankara'da hayatını kaybetmiştir.

Defin törenine sekiz yüz bin kişi katılmış ayrıca Haydar Aliyev'in törene geldiği an halk "En büyük Elçibey, başka büyük yok!" tarzında protesto sloganlarıyla karşılamışlardır. Bunun üzerine Haydar Aliyev bir süre sonra salonu terk etmek zorunda kalmıştır.




 


</doc>
<doc id="197248" url="https://tr.wikipedia.org/wiki?curid=197248" title="Hora">
Hora

Hora ,Trakya Bölgesi'nde oynanan oyunların genel adı. Yunancada Horos, khoros, choros "oyun (dans)" 
anlamına gelmektedir.

Hora oyunları çok hızlı ritmli ve kıvraktır. Ayak adımları ön plandadır.

Çanakkale, Çatalca, Edirne, Kırklareli, Silivri ve ÇanakkaleTekirdağ de bu alana girerler.

Türkiye dışında kalmış Kosova, Makedonya, Bulgaristan ve Balkanlar'daki Türk oyunları da bu kategoriye sokulmaktadır.

Bu tip oyunlarda kadın ve erkekler el ele ya da kol kola tutuşularak disiplinli bir biçimde ve dizi halinde oynanmaktadır. Örnek verilebilecek, en çok bilinen oyun; kasap havası ve gelin damat oyunudur.

Arzu-Kanber, Zigoş gibi oyunlardır.



</doc>
<doc id="197252" url="https://tr.wikipedia.org/wiki?curid=197252" title="Halay">
Halay

Halay, Türkiye'nin Doğu Anadolu, Güneydoğu Anadolu, İç Anadolu, Orta Karadeniz ve Çukurova bölgesinde oynanan halk oyunlarının genel ismidir.

Değişik bölgelerde oynanan halaylar arasında büyük farklılıklar vardır. O yüzden üçe ayrılır:


Halay, toplu halde yan yana dizilerek bir çember oluşturmak suretiyle oynanır. Dansçılar, küçük parmaklarıyla birbirlerine tutunurlar. Grubun en başında bulunan lider, açıkta olan eliyle mendil sallar. Dans yavaş adımlarla başlar, bir süre sonra hızlanır. Halay adımları genelde ayak figürlerine dayanır. Bu bölgelerde her ilin kendine has halay oyunları derlenmiştir. Halay, davul ve zurna ile çalınan müzikler eşliğinde oynanır.

Halay, Türk ve Altay halk kültüründe tören dansıdır. Alay olarak da söylenir. Kökleri milattan önceki dönemlere ve hatta tarih öncesi çağlara uzanan bir oyundur. Al kültü ile ilişkilidir. Yaşamın enerjisini, döngüsünü, dayanışmayı, hareketi, durup devam etmeyi ve ritmi içerir. Al (Hal) sözcüğünün ateşle yani yaşamsal enerjiyle bağlı olması bu oyuna verilen önemi göstermektedir. İlkel biçiminin adı Allı veya Yallı olarak bilinir. Kobustan adlı bölgede kayalara çizilen eski çağlara ait resimlerde bu oyunun resmedildiği görülmektedir. Elley (Allay) adlı ilk ata ile de bağlantılı görünmektedir. Yakutlar bu dansa Ohokay derler.

Yallı, Azerbaycan halk sanatında çok geniş yer tutan mitolojik kaynaklı bir oyundur. Kobustan kayalarında, milattan önceki dönemlere ait; el ele verip dans eden ve bağrışan kalabalık görüntülerinin çizimleri vardır. Oynayanlar, kainatın ebedî döngüsünü, hareketliliğini ve dinamizmini sembolize eden mistik bir daire boyunca sıkı bir şekilde dizilirler. Oyunun ilerleyen kısımlarında kaçışırlar ve beklenmedik bir zamanda yere uzanıp yalar gibi yaparlar. Bunların hepsinin kendi içinde anlamları vardır. Aslında "yallı" oyunlarının eski inançlardaki Ulu Ana bütününden kopma Al/Hal ruhuyla bağlılığı da, "Yallı" adında göze çarpmaktadır.

(Al/Hal) kökünden türemiştir. Topluluk ve ateş anlamları içerir. Moğolca Halah fiili serbest bırakmak, rahatlatmak manalarına gelir. Mançuca Hala fiili de aynı içeriği ihtiva eder.

Aynı zamanda Kürtçe'de "hilayi" veya "halayi" "ayağa kalkmak oynamak" anlamına gelmektedir. Ancak halay Kürtçede 'govend' diye tabir edilir bu nedenle bu olasılık çok kuvvetli değildir.

Yakutlara göre, ilk ata "Elley" dir.

Kubbealtı sözlüğündeki geçen etimolojisi alay “topluluk, kalabalık”tan h- türemesiyle oluştuğuna yöneliktir.




</doc>
<doc id="197254" url="https://tr.wikipedia.org/wiki?curid=197254" title="Biyoyakıt">
Biyoyakıt

Biyoyakıtlar kısa süre önce yaşamış organizmalar ya da onların metabolik çıktılarından elde edilir. Petrol, kömür gibi doğal yakıtlar ya da nükleer yakıtlardan farklı olarak, yenilenebilir enerji kaynağıdırlar.

Biyoyakıtların bir diğer tanımı ise, "içeriklerinin hacim olarak en az %80'ni son on yıl içerisinde toplanmış canlı organizmalardan elde edilmiş her türlü yakıt"tır.

Biyokütleler de, petrol ve kömür gibi, güneş enerjisinin depolanmış halidirler. Bitkiler güneş enerjisini fotosentez aracılığıyla tutarlar.

Biyoyakıtların içerisindeki karbon, bitkilerin havadaki karbondioksiti parçalaması sonucu elde edildiği için, biyoyakıtların yakılması, dünya atmosferinde net karbondioksit artışına neden olmaz. Bu nedenle, pek çok insan, atmosferdeki karbondioksit miktarının artışına engel olabilmek için, fosil yakıtlar yerine biyoyakıtların kullanılması gerektiği görüşünü savunmaktadırlar.



</doc>
<doc id="197255" url="https://tr.wikipedia.org/wiki?curid=197255" title="Kaşık oyunları">
Kaşık oyunları

Kaşık Oyunları veya Kaşık Havası , Türkiye'de Batı Karadeniz (Kastamonu, Bolu, Sinop, Çankırı gibi), Güney Marmara (Balıkesir, Bursa, Bilecik gibi), İç Batı Anadolu (Afyon, Uşak, Eskişehir, Ankara gibi), Konya çevresi ve Mersin çevresinde oynanan oyunların genel adı. En önemli özelliği kaşığın oyuna eşlik aracı olmasıdır.

Bu oyunlarda oyuncular ellerinde ritim aracı olarak tahta kaşıklar bulundururlar. Ancak Antalya ve Konya yörelerinde oynanan kaşık eşliğindeki halk oyunlarına da genel olarak kaşık oyunu denilmektedir fakat bu oyunlar zeybekten kimi özellikleri ile ayrışır. Teke yöresi oyunları (Burdur, Denizli, Antalya) ise kaşık ile oynanmakla birlikte Eskişehir, Balıkesir yörelerinde oynanan "kaşıklı zeybek"ten farklılık göstermektedir. Kaşıklı oyunlar genellikle Yörük ve Türkmen kültürü ile bağlantılı olarak bir dağ oyunu teması içerebilir ya da erkekler arasında bir eğlence toplantısı özelliği taşıyabilir. Oyunun kıyafeti "Silifke" adı verlilen kıyafettir.


</doc>
<doc id="197256" url="https://tr.wikipedia.org/wiki?curid=197256" title="Karşılama oyunları">
Karşılama oyunları

Karşılama Oyunları, kadın ve erkeklerin karşılıklı yürüttükleri oyunlara verilen isimdir. Ege Bölgesi, Karadeniz, Güney Marmara, İçbatı Anadolu, Konya çevresi, Mersin hatta Doğu Anadolu çevresinde oynanmaktadırlar. Düğün eğlencelerinde karşılıklı, yan yana oynanan oyunların kalıplaşmasıyla ortaya çıkmıştır.

Trakya yöresi'nde oynanan oyunların genel adına da karşılama diyenler mevcut olup Yunanistan'da da benzer formda oyunlara rastlanmaktadır. Ancak çoğunlukla, Trakya yöresi oyunları tür olarak hora olarak adlandırılır. Yunancada Horos, khoros, choros "oyun(dans)" anlamına gelmektedir. Hora oyunları diye söylemek yanlıştır .Karşılama oyunu derken Yunancada "antikristos" (αντικρυστός χορός) söylenir.



</doc>
<doc id="197261" url="https://tr.wikipedia.org/wiki?curid=197261" title="Mustafa Ertuğrul Aker">
Mustafa Ertuğrul Aker

Mustafa Ertuğrul Aker (1892, Hanya - 1961, Girit, Antalya)

Dünya askeri tarihinde ilk defa olarak bir uçak gemisi (Seaplane tender) batıran Türk subayıdır ve bu gemiyi karadan dağ topu ile batırmıştır.

1912 yılında Harp Okulu'nu topçu subayı olarak bitirdi. Çanakkale Savaşı'nda 27. Alay'da savaştı. Buradaki başarılarından dolayı Osmanlı Harp Madalyası ve Alman Demir Haç Madalyası ile taltif edildi. Çanakkale Savaşı'nın bitmesinden sonra [[Galiçya Cephesi'ne gönderildi. 1916 yılında yurda geri döndü ve emrine 4 dağ topu verilerek, [[Kaş, Antalya|Kaş]]'a tayin edildi.

[[I. Dünya Savaşı]]'nın en sıcak günleri olan o dönemde resmen İtalya'ya bağlı olan [[Meis Adası]] [[İngilizler|İngiliz]] ve [[Fransızlar|Fransız]] kuvvetlerinin denetimindeydi. Doğu [[Akdeniz]] geneli açısından stratejik önemi olan Meis Adası'nın işgal ve tahkimine Çanakkale'de 5. Ordu'ya komuta eden Alman General [[Liman Von Sanders]]'in 'çok gizli' emriyle karar verildi. Bu emir çerçevesinde 4 adet 7,7'lik Alman yapımı Erhard dağ topu olan küçük bir batarya ile [[Aydın]]'dan Kaş'a intikal ettirildi. Başlangıçtaki plan adanın alınması olmakla birlikte, cephede bunun imkânsızlığına kanaat getirilerek, operasyon Meis Limanı'nda demirli yolcu gemisinden deniz uçağı gemisine ("Seaplane tender") dönüştürülmüş [[HMS Ben-My-Chree|HMS "Ben-My-Chree"]] komutasındaki filo ve adayı transit limanı olarak kullanan erzak ve mühimmat gemilerinin imha ve [[taciz]]ini hedefler şekle dönüştürüldü. 1930 yılında kaleme alması [[Mustafa Kemal Atatürk]] tarafından bizzat tavsiye edilen hatıralarını yazdı ve bıraktığı kaynaktaki bilgiler kaynak yakın geçmişte güncelleştirilip desteklenerek yayınlandı.

[[Dosya: BenMyChreeBurning.jpg|thumb|200px|Ben My Chree'nin [[Meis]] limanında yanarak batışı]]
Dünya savaş tarihinde bir ilki başararak, 7.7 inçlik dağ bataryasının bir deniz uçağı gemisini 36 dakikada batırdı. Batırdığı deniz uçağı gemisi ise, 120 metre boyunda, saatte 24,5 mil hız yapan ve altı deniz uçağı taşıyan İngiliz bandıralı "Ben My Chree" 'dir. Aynı gün Meis Limanı'na demirli büyüklü küçüklü pek çok tekne de batırılır.

Bir süre sonra [[Kemer, Antalya|Kemer]] yakınındaki Ağva koyunda Fransız avizosu Paris II'yi de sadece 18 dakikada denize gömdü ve mürettebatı esir aldı.

Uçak gemisi Ben My Chree’nin ardından Paris II avizosunun da bir "dağ bataryası" ile batırılması, Müttefiklerin artık açıktan seyretmeye başlamasına neden olmuştur. Mustafa Ertuğrul savaşın bu aşamasını hatıralarında, "Herhangi bir yelkenlinin kaburgasını kaplayan iç tahtaları sökülerek, mümkün mertebe fazla miktarda dinamit kaburga aralarına döşenecek, tam merkezine de bir top fünyesi yerleştirilecek. Fünye halkası bir telle portakal sandıklarından birisinin altına bağlanıp, kaburgalar tekrar çakılarak düzen hazırlanacaktı. Birbirine bağlı sandıklar mutlaka bir vinç yardımıyla kaldırılacaktı ki, fünye dinamiti ateşleyip geminin batırılmasını sağlayacaktık." şeklinde aktarmaktadır.

Alexandra sandık yüklü yelkenlinin bi kaç kilometre kadar yakınına gelip 40 top ateşine tutmuş ama hiçbir isabet tutturamamış daha sonra tekrar dönüp portakal sandıklarını muayene etmiş zehirli olmadığını anlayınca murettabat sandıkları gemiye yüklemiştir.

I. Dünya Savaşı bittiğinde, [[Mondros Mütarekesi]] gereğince, işgal edilen Anadolu topraklarında, tüm silah ve cephaneye el konuldu. Topların kamaları söküldü. O tarihlerde Aydın bölgesindeki birlikleri denetlemekle görevlendirilen [[HMS Ben-my-Chree]]’nin eski komutanı [[Charles Rumney Samson]] ise; "Gösterdiği kahramanlıktan dolayı bu batarya toplarının kamalarını sökmek askeri şerefe aykırıdır" diyerek, Mustafa Ertuğrul'un bataryasına dokunmadı.

[[Kurtuluş Savaşı]]'nda da önemli yararlıklar gösterdi ve savaştan sonra yerleştiği [[Antalya]]'da 1961'de vefat etti.

Mezarı Antalya Andızlı mezarlığındadır.

[[Dosya:Mustafa Ertuğrul Aker statue, Antalya.jpg|küçükresim|170px|sağ|Mustafa Ertuğrul'un anısına yapılan [[Antalya]]'daki heykel.]]
Komutanı [[Şefik Aker|Şefik Bey]]'in (Aker) kızı ile evlendi. 1934 Soyadı Kanunu'nun çıkmasından sonra kayın pederinin soyadını seçti.

2007 yılında Antalya Büyükşehir Belediyesi tarafından Atatürk Parkı'nda anısına bir heykel dikilmiştir.

Osmanlı İmparatorluğu ve Türkiye Cumhuriyeti dönemlerinde girdiği savaşlarda toplam 10 madalya ve rozetle taltif edildi.


[[Kategori:Türk binbaşılar|Ertugrul, Mustafa]]
[[Kategori:1892 doğumlular|Ertugrul, Mustafa]]
[[Kategori:1961 yılında ölenler|Ertugrul, Mustafa]]
[[Kategori:Girit Türkleri|Ertugrul, Mustafa]]
[[Kategori:Mühendishane-i Berr-i Hümâyun mezunları]]
[[Kategori:Balkan Savaşları'nda Osmanlı askerleri]]
[[Kategori:I. Dünya Savaşı'nda Osmanlı askerleri]]
[[Kategori:Hanya doğumlular]]
[[Kategori:Antalya'da ölenler]]
[[Kategori:Kırmızı şeritli İstiklâl Madalyası sahipleri]]
[[Kategori:Demir Haç sahipleri]]
[[Kategori:Kurtuluş Savaşı'nda Türk askerleri]]
[[Kategori:Osmanlı karacı subayları]]

</doc>
<doc id="197262" url="https://tr.wikipedia.org/wiki?curid=197262" title="Bar (halk oyunu)">
Bar (halk oyunu)

Bar Oyunları, Kuzeydoğu Anadolu'da Erzurum, Kars, Ardahan, Bayburt, Gümüşhane (Kürtün hariç), Erzincan (Kemaliye hariç), Artvin (Hopa, Arhavi ve Borçka hariç), içine alan bölgede halkın oynadığı halk oyunlarıdır.

En yaygın olarak Erzurum, Erzincan, Gümüşhane ve Bayburt'ta gelişmiştir.

Gümüşhanenin Köse ilçesi sadece bar oynarken, Kürtün hariç diğer ilçelerde bar ve horon oynanmaktadır.

Davul ve zurna, Artvin'de davul-zurnayla beraber akordeon ve tulum eşliğinde ekip halinde oynanan halk oyunu olan Bar başlıca Kadın ve Erkek Barları olarak 2'ye ayrılır.

Erkek Barları 16 oyundan oluşur;

Baş Bar, İkinci Bar (aşırma), Sekme, İkinci Aşırma, Nari, Dello, Koçeri, Temirağa, Tamzara, Tavuk Bari, Felek, Çingeneler, Uzun Dere, Daldalar, Yayvan, Hançer Bari

Kadın Barları ise 12 oyundan oluşmaktadır.

Kavak, Çiftbeyaz Güvercin, Çember, Döne, Nari, Çarşıda Üzüm Kara, Sallama, Mendilimde kişmiş ile Badem Var, Tortumun Eymeleri, Aşşahtan Gelirem, Köylü Kızı, Delikız.

Bar tutuşmak olarak adlandırılan bu oyunlar halaya benzemekle birlikte kol ve el hareketleri de ön plandadır. Halaya göre ezgileri daha ağırdır.
Bar, Ermenice Պար" (bar) halka dans anlamı taşır.

1- Baş Bar: Açık oynanır güftesi oynanır.Bestede başlangıç ve son ayrı olmak üzere iki tür müzik vardır. Hüseyni makamındadır. Boyun Dadaşın, ağır başlı, zevk ehli, eğlencede laubalilikten ziyade ağır başlılık ve vefakarlı olduğunu ifade eder.

2- İkinci Bar (1. Aşırma): Kapalı barlardandır. Güftesi yoktur. Hüseyni makamında bestesi yapılmaktadır. Dadaşların birbirlerine gönülden gönüle bağlı, müttenit ve mütesanit olduklarını ifade eder.

3- Sekme (Tikine): Güftesi yoktur. Hüseyni makamındadır. Dadaşın yerine göre çok hareketli, fakat şuurlu ve müşterek sonuca ulaşma ifadesini temsil eder.

4- 2.Aşırma: Güftesi yoktur. Hüseyni makamındadır. Dadaşların harpte ve sulhte hareket halinde, iş hayatında birlik ve beraberlik içinde olduklarını ifadde eder.

5- Nari: Güftesi vardır açık bardır.Hüseyni makamındadır. Dadaşın zevk-i selim, aşk sevgi yaşantılarının ecdattan gelen hasletlerini çevreye aktarma duygularını sembolize eder. Sözleri: 
hey nari hey nari bacadan gel bacadan hey nari hey nari, işliğin alacadan. hey nari hey nari? ben seni alcağım, hey nari hey nari, bacadan gel bacadan

6- Dello: İki türlü müziği vardır. Oyunu da iki türlü oynanır. Birinci kısma, ikinci kısma Bitlis dellosu denir. Kapalı bardır. Dadaşın en hareketli ve ritmik oyunlarından birisi olan dello da, dadaşların hep birden bir komut altında ileri saldırı ve ani olarak geriden gelen tehlikeye karşı mukabelede bulunma hasletine sahip bulunduklarını kompoze eder. 
Erzurum'da Kemah'tan delloy delloy delloy can, yar gelir oynamaktan delloy delloy delloy can, kızın parmağı şişmiş delloy delloy delloy can, def çalıp oynamaktan delloy delloy delloy can, Erzurum ovasında delloy delloy delloy can, gül açar yaylasında delloy delloy delloy can, kız yanağın al olmuş delloy delloy delloy can, güzeller arasında delloy delloy delloy can, Erzurum iki yoldur delloy delloy delloy can, biri sağ biri soldur delloy delloy delloy can, kız Allah'ın seversen delloy delloy delloy can, ne sağ et ne de öldür delloy delloy delloy can.

7- Koçeri: İki motif halinde oynanamaktadır. Birinci kısmın figürü ayrı, ikinci kısmın figürü de ayrıdır. Ayni zamanda her kısmın figür besteleri de ayrı ayrı özelliktedir. Hüzzam makamındadır. Birinci kısım kapalı, ikinci kısım açıktır. Adından da anlaşıldığı gibi dadaşları savaşa gönüllü katıldığını ve kahramanca dövüşmeden zevk aldıklarını sembolize etmektedir.Güftesi yoktur.

8- Temirağa: Açık bardır. Güftesi vardır. Hüseyni makamındadır. Temirağa adlı ritmik oyunları ile meşhur bir dadaştan alındığı rivayet edilen bu bar, cesaret ve kahramanlığı ifade eder.

9- Tamzara: Güftesi yoktur. Hüseyni makamındadır. Yarı kapalı, yarı açık oynanmaktadır. Bu oyun Erzurum köylerinde, şehirde olduğundan başka figürler ilavesiyle oynanmaktadır.Dadaşın kafa ve beden güçlülüğünü ifade etmektedir.

10-Tavuk Barı: Açık oynanır. Hüseyni makamındadır.
Un elerler eleğinen, işim dönen feleğinen, eşin kızlar mezerimi, altı saplı küreğinen. un elerler bakır teşte, felek benim derdim deşme, kız oğlana meyil vemiş, sevdadır oy dile düşme. un elrler ince mince, felek sormaz halin nice, el aleme rüsvay oldum, yar peşinden gide gide.

12- Çingeneler: Açık oynanır. Güftesi yoktur. Rast makamındadır. Çingene alemlerini taklit karakterinde bir oyundur.

13- Uzundere: Açık oynanır. Güftesi yoktur. Hicaz makamındadır.

14- Daldalar: Kapalı oyunlardandır. Hüseyni makamındadır. Güftesi vardır.
Daldalar daldalar daldan aşağı, saçları dökülmüş belden aşağı daldalar daldalar dalım yok benim, sineme saracak yarim yok benim. daldalar daldalar dalım yok benim, sineme saracak yarim yok benim. daldalar daldalar daldırdın beni, bir buse vermedin kandırdın beni. daldalar daldalar can Temir ağa, bir ayak üstüne dön Temir ağa.

15- Yayvan: Bu oyun iki kısım halinde oynanmaktadır.Bu iki çeşit figürler birleşerek bir bütün teşkil ederler. Birinci kısım kapalıdır. Dadaşlar hüseyni makamında olan müzikle YAYVAN barını oynarlar. Bu barın bitiminde içlerinden ikisi ortaya çıkar diğerleri kenarlarda tablo teşkil eder. Ortadakiler Köroğlu oyunu oynarlar. Bu oyunda pala ve kılıç kullanılır.Hücuım ve müdafa figürleri çok canlı ve heyecan vericidir. Hamasi bir oyundur.

16- Çerkez Barı: İki kişi tarafından Açık oynanan Bar oyunudur

17- Hançer Barı: İki kişi ile oynanır. Hüseyni makamındadır. Son bölümünde melodi ve ritm değişir. Birinci kısımda dello halindeki dadaşlar, ikinci kısımda birbirlerini affederek kusuru bağışlama ve hoş görülük ruhu içinde, neşeli gösteri oyunları ile devam ederler. Böylece oyun biter.

Erzurum kadın barları da erkek barları gibi kapalı veya açık olarak oynanmaktadır. Genellikle def, mey ve gıranata gibi ince saz aletleri kullanılır.

1-Kavak: Kız ve gelinlerin elele tutarak oynadıkları bir bardır.
ben bir kavak yol üstünde biterem. gelen geçenlere gölge ederem, ırğalanma kavalk seni budaram, budar budar odun eder yakaram. güneş vurmuş boz tepenin başına, yeni girmiş on üç on dört yaşına, pulli yazma örtmiş kulam başına, ırğalanma kavak seni budaram, budar budar odun eder yakaram.

Oyunu sonuna doğru müzik daha hareketli çalınır, ritm hızlanır ve oyun biter.

2- Çift Beyaz Güvercin: Açık ve kapalı karma bir bardır. Güftesi vardır. Hüseynii makamındadır.Çalgı ve oyuncuların türkü şeklinde seslendirdikleri güftesiyle müşterek oynanır.
Çift beyaz güvercin olsam, çadırın başına konsam, güzellere yoldaş olsam, çirkinlerden uzak dursam, gel gel karanfilli gelin, eli deste güllü gelin beli ipek şallı gelin.karanfiller oymak oymak,hiç olur mu yare doymak, ağzın şeker dilin kaymak.gel gel karanfilli gelin, eli deste güllü gelin, beli ipek şallı gelin.karanfil buldum derede,sordum evleri nerede, ha burada ha şurada, gel gel karanfilli gelin, eli deste güllü gelin beli ipek şallı gelin. 3- Çember: Çember oyunu aynı ekip tarafından oynanır hüseyni makamındadır. Çalgılarda değişiklik yoktur.Güftesi vardır.
atın üstünde eğer,bilmem ağam ne geyer,altında beyaz gömlek,üstünde kutnu yelek, (nakarat) çember bastım yol açtımkırmızı güle dolaştım,değme güle konmazkençakır dikene düştüm

4- Döne: Ayni ekip tarafından oynanır hüseyni makamındadır.Güftesi yoktur.Bir ileri bir geri oynandığı için ayrıca adına dönerde denir.

5- Nari: Aynı ekip tarafınadan oynanır.Hüseyni makamındadır.Söylenerek ve çalgı refakatinde oynanır.
hey nari hey nari bacadan gel bacadan hey nari hey nari, hey nari hey nari, ben seni alcağım,hey nari hey nari, bacadan gel bacadan

6- Çarşıda Üzüm Kara: Aynı ekip tarafından oynanır.Güftesi vardır.Çalgılar aynıdır.
ah çimene gel çimene gel gül oğlan, çimen çiçek deste biçek, çit yelekli gül oğlan. ah çimene gel çimene gel gül oğlan, çimen çiçek deste biçek çit yelekli gül oğlan. elim boş yüzüm kara,çimen gel çimene gel gül oğlan çimen çiçek deste biçek çit yelekli gül oğlan

7-Sallama: Aynı ekip tarafından oynanır.Güftesi yoktur.Yalnız çalgılarla oynanmaktadır.

8-Mendilimde kişmiş ile badem var: Ekip ve çalgılar aynıdır.Güftesi vardır.
mendilimde kişmiş ile badem var, usul söyle köşelerde adam var. seni benden beni senden eden var, bağdat yolu hor göründü göründü, gurbet bana dar göründü göründü. baltayı vurdum bayıra, suyu bağladım çayıra,ben giderem gurbet ele, mevlam seni gayıra. bağdat yolu hor göründü göründü, gurbet bana dar göründü göründü.

9-Tortumun Eğmeleri: Ayni ekip tarafından oynanır hüseyni makamındadır. Güftesi vardır.

Tortumun eğmeleri, ağam yar paşam yar, beğenmem düğmeleri di gel gel. yarim yelek yaptırmış ağam yar paşam yar, ben olim düğmeleri di gele gel. Kavurma koydum tasa ağam yar paşam yar, doldurdum basa basa di gel gel.benim yarim çok güzel ağam yar paşam yar, azıcık boydan kısa di gel gel. Bu gün ayın onudur ağam yar paşam yar, yüküm buğday unudur di gel gel evliye gönül verme ağam yar paşam yar, eve gider unudur di gel gel

10-Aşşahtan Gelirem: Ayni ekip tarafın dan aynı çalgılarla oynanır. Hüseyni makamındadır. Güftesi vardır.

Aşşahtan gelirem yüküm eriktir, eriğin dalları delik deliktir, bir emmim kızı var teze feriktir. gelme ecel gelme üç gün ara ver, galdır bu sevdayı götür yare ver.

Gelme ecel gelme üç gün ara ver,üç günden ne çıkar beş gün ara ver, al benim selamımı götür yare ver (nakarat)

Aşşahtan gelirem yüküm üzümdür, üzmün dlları düzüm düzümdür.bir emmim kızı var iki gözümdür.

11-Köylü Kızı: İki kişi tarafından oynanır bir köylü kızının günlük yaşantılarını yansıtan taklidi bir oyundur.Güftesi vardır.
köylü kızı inek sağar le le le köylü kızı hem sağıyor hem oynuyor vay lelele köylü kızı köylü kızı un eliyor le le le köylü kızı hem eliyor hem oynuyor vay le le le köylü kızı köylü kızı yün eğirir le le le köylü kızıhem eğirir hem de oynar vay le le le köylü kız köylü kızı çayda gezer le le le köylü kızı hem geziyor hem oynuyor vay le le le köylü kızı köylü kızı süt pişirir le le le köylü kızıhem pişirir hem taşırır vay le le le köylü kızı köylü kızı yün darıyor le le le köylü kızı hem darıyor hem oynuyor vay le le le köylü kızı

12-Delikız: Erzurum'un tek karma barıdır.Bir bayan ve bir erkek tarafından oynanır.Temsili bir sahne oyununa benzer.Rivayete göre bedenence sakat aklı müvazenesi bozuk bir kızın, kocaya verilmesi vaadiyle kendisine oynatılan oyudur.
erkek: deli kız sinin geliyor kız: sinide neler geliyor erkek: koluna halhal geliyorkız: haniya niye gelmedierkek: geldi de geri döndüler kız: ne gusurumu buldularerkek: koluna çolak dedilergurbanız olim bir bahın hayraniz olim bir bahın haniya bunun çolaği erkek: deli kız sinin geliyor kız: sinide neler geliyorerkek: ayağan kalloç geliyor kız: haniya niye gelmedi erkek: geldide gri döndülerkız: ne gusurumu buludularerkek: ayağan topal dedilerkız: kurbanız olim komşular heyranız olim komşular haniya bunun topali

Karşılıklı beste ve güfte karışımı söylenen sözlerle ritmik hareketlerin temsili halleri bağlantı halinde devam ettirilir.Her söylenen cümle iki kez tekrar edilir. Çalgı, def, mey veya davul-zurnadır.

Erzurum'un Sarhoş Barı, Hançer Barı, Hakkari Barı, Sekme, Tamzara gibi oyunları Bayburt'ta da vardır. Fakat buradakilerin tertiplerinde bazen mühimce farklar görülür. Benzeşmelere rağmen, nağmeleri ve her Barın "üstleme" dedikleri ikinci süratli kısmı ezgi bakımından bambaşkadır. Meselâ Bayburt Sarhoş Barı'nın Üstlemesi Erzurum'un Tavuk Barı'nı andırır. Erzurum Barlarının ikinci canlı hareketleri ise kendi ilk kısımlarından pek o kadar farklı değildir. Bayburt'un Daldalar Barı, Erzurum'un Daldalar'ına benzemez. Veysel, Demirağa, Sürtme, Kutkut, Hanım Barlarına gelince; bunlar sırf Bayburt'a mahsustur. Başka yerlerde de bazen aynı adlarla oynanan bir ikisi hem hava hem de figürlerce o yerlerin zevkine uydurulmuş durumdadırlar. Hakkari Barı'nın Erzurum ve Bayburt taraflarına Hakkari tarafından geldiği zannedilmektedir. Çünkü, Hakkari'de Bar tabiri kullanılmaz. Oraya ithafla Erzurum'da tertiplenerek adlandırılmış olmalıdır. Buna karşılık Sıksaray Barı (doğru adı Sığsara'dır) mutlak surette Trabzon üzerinden gelmedir. Rize'deki Sığsara Horonu'na ait olarak elde mevcut iki ezgi motifi Bayburt Sıksaray Bar havasının aynı gibidir. Sonra, Bayburt Sıksarayı'nda kemençe üslup ve kıvraklığı da hakimdir. Küçük (ve melodik olmaktan ziyade ritmik görünüşlü) birer motifin tekerrüründen ibaret diğer bazı Bar çeşitlerinde de Trabzon etkisi sezilir. Bayburt Barlarının "ikisi ortası" vasıflar taşıması sebepsiz değildir. Burası, Trabzon-Erzurum ana yolu üzerindedir. Hele Gümüşhane daha da Trabzon'a çalar.

Kadınlı erkekli oyunda pek sevinçli günlerde (ve ayrıca tarikat görmüş köylerde) aile kızları da Barlara katılabiliyorlar.

Kısaca, Bayburt'un Bar havaları ve figürleri hayli farklı olduklarından, Bayburtlu çalgıcılar Erzurumlu Barcılara kendi havalarıyla ayak attıramazlar. Bununla beraber her iki tarafın barlarında tecrübeli davul zurnacılar o mıntıkada vardır.

Bar oynanmadan önce genellikle Erkek barlarından Baş Bar başlamadan önce 'Bar Şiiri' okunur ve Bar oynanmaya başlanır.




</doc>
<doc id="197265" url="https://tr.wikipedia.org/wiki?curid=197265" title="Kafkas Oyunları">
Kafkas Oyunları

Kafkas oyunları, Ardahan, Kars, Iğdır çevresinde oynanan oyunların genel ismi.

Bunun dışında Çoruh ve Kızılırmak havzası etrafında, Marmara'da Kafkas kökenli halkların oynadıkları oyunlara verilen genel isimdir.



</doc>
<doc id="197277" url="https://tr.wikipedia.org/wiki?curid=197277" title="NGC 1068">
NGC 1068

Messier 77 (ayrıca M77 veya NGC 1068 olarak da bilinir), Balina takımyıldızı yönünde bulunan bir çubuklu sarmal gökada. Dünya'dan uzaklığı yaklaşık olarak 47 milyon ışık yılı olup, 1780 yılında Pierre Méchain tarafından keşfedilmiştir. Messier kataloğunun en büyük gökadalarından biridir.

Messier 77, etkin gökada çekirdeğiyle aktif bir gökadadır. Görünen dalgaboylarında yıldızlararası toz görünümünü gizlemektedir. Moleküler disk ve sıcak plazma, gizlenen maddeyle birlikte ilk kez VLBA ve VLA ile radyo dalgaboylarında ölçüldü. Gökada, oldukça parlak bir tip 2 seyfert gökadadır.

NGC 1068'in X-ışını (mavi ve yeşil) ve optik dalga boylarındaki görüntülerinden oluşturulan montajda, merkezdeki dev kütleli bir karadelik yakınlarından kaynaklanan şiddetli bir rüzgarla savrulan gaz görülüyor. Gökadanın iç sarmal kolları üzerindeki yoğun yıldız oluşum bölgeleri hem optik hem de X-ışını dalga boylarında izlenebiliyor. Gaz bulutunun uzamış biçiminin, karadeliği çevreleyen çörek biçimli soğuk gaz ve toz bulutundan (torus) kaynaklandığı düşünülüyor. Görüntülerde üç renkli X-ışını görüntülerinde uzamış birer beyaz leke biçiminde izlenen torusun yaklaşık beş milyon Güneş kütlesinde olduğu hesaplanıyor. Radyo gözlemleri, torusun karadeliğin birkaç ışıkyılı yakınından, 300 ışıkyılı ötesine kadar uzandığını gösteriyor.
Chandra X-ışını Uzay teleskopu'ndaki tayfölçerler, gazın bileşimini, sıcaklığını ve akış hızını ölçüyorlar. Ölçümler rüzgardaki maddenin bir oksijen eksikliği dışında, Güneş'in atmosferindeki maddeyle aşağı yukarı aynı olduğunu gösteriyor. Rüzgarla sürüklenen maddenin sıcaklığı 100.000 °C. Gazın ortalama hızı da saatte yaklaşık 1,6 milyon km.

Dev kütleli karadeliklerin genellikle buradaki gibi torus biçimli gaz ve toz bulutlarıyla çevrili olmasına karşın, bazen karadelik, Pergel gökadasının merkezinde olduğu gibi ince bir gaz ve toz diski tarafından beslenebilir. Bu örnekte, diskin egriliği hemen göze çarpıyor. Disk, tıpkı bir şemsiye gibi gökadanın bazı kesimlerini, karadeliğe düşen ısınmış maddeden kaynaklanan yoğun ışınımdan koruyor. Karadeliklerin çok güçlü kütleçekimleri, kritik bir eşiği geçen madde ve ışınımın bir daha geri dönmesine izin vermiyor. Ancak, delik yakınında disk yüzeylerindeki ışınım basıncı ve diskte dolanan madde içindeki akım kararsızlıkları nedeniyle bir kısım madde uzaya kaçabiliyor. Kaçan bu madde açısal momentumu da birlikte taşıdığından geride kalan maddenin delik içine düşmesine yol açıyor. Pergel karadelik diskinin bir özelliği de, kaçan maddenin, öteki disklerde olduğu gibi dar bir fıskiye (jet) biçiminde değil, geniş bir demet halinde uzaklaşması. Bu durum bir paradoks yaratıyor: Işınım, öteki karadeliklerde olduğu gibi yoğun ve konsantre biçimde uzaklaşırken, madde parçacıklarından oluşan rüzgarın şiddeti görece düşük. Bu da sürüklenen parçacıkların moleküller ve toz oluşturmasına izin veriyor.



</doc>
<doc id="197287" url="https://tr.wikipedia.org/wiki?curid=197287" title="Vilkitskogo Adası">
Vilkitskogo Adası

Vilkitskogo Adası Rusya'ya bağlı özerk Yakutistan'da, Doğu Sibirya Denizi içinde bulunan Yeni Sibirya Takımadaları'nın bir üyesi olan De Long Adaları grubunda bir ada. 1913 yılında keşfedilen adada yerleşim yoktur. Yılın büyük bölümü buzlarla kaplıdır.


</doc>
<doc id="197291" url="https://tr.wikipedia.org/wiki?curid=197291" title="Philadelphia (film)">
Philadelphia (film)

Philadelphia, Jonathan Demme yönetmenliğinde, başrollerini Tom Hanks ve Denzel Washington'ın paylaştığı 1980'lerin ABD'sinde AIDS salgınını konu alan bir drama filmi.

Eşcinsel ve işinde başarılı bir avukatın (Tom Hanks) bir gün AIDS virüsü taşıdığı fark edilip, çok geçmeden çalıştığı hukuk bürosundaki işine de sudan bir sebepten dolayı son verilir. Şirketin patronu ile arasının çok iyi olmasından dolayı buna çok şaşıran avukat, şirketi ve patronu aleyhine dava açmaya karar verir. Böylece AIDS kurbanı bir insanın toplum içindeki yerini sorgulayan bir dava da başlamış olur. Ve ona bu hukuk mücadelesinde arkadaşı (Denzel Washington) yardımcı olur. D. Washington, davada konuyu eşcinsellere yönelik ayrımcılığa getirecektir. Film, erkekler arası fiziksel yakınlaşmaya (Miguel'in hastaneye koşarak gelip Andrew'u belli belirsiz öpmesi dışında) neredeyse hiç yer vermeden, mesajını temelde aşk ve ayrımcılık üzerinden ileten en önemli eşcinsel filmlerden biri olarak kabul edilir.






</doc>
<doc id="197302" url="https://tr.wikipedia.org/wiki?curid=197302" title="Arabesk (bale pozisyonu)">
Arabesk (bale pozisyonu)

Arabesk (Fransızca: "arabesque"), temel bale pozisyonlarındandır. Bir kol öne uzatılır, normal tutuşun aksine arabeskte parmaklar ileri bakar, bir bacak geriye doğru kaldırılır.



</doc>
<doc id="197304" url="https://tr.wikipedia.org/wiki?curid=197304" title="John (İngiltere kralı)">
John (İngiltere kralı)

Yurtsuz John (d. 24 Aralık 1166 – ö. 19 Ekim 1216), 1215'te Magna Carta'yı imzalayan İngiltere kralıdır.

Norman krallarından II. Henry'nin en küçük oğludur. Ağabeyleri II.Henry'ye karşı isyan ettikleri için kral tarafından 1177'de İrlanda Lordu olarak atandı. Ancak 1189'da ağabeyi I. Richard babasına karşı ayaklandığında I. Richard'ı destekledi. Bu yüzden I. Richard kral olunca John'a karşı oldukça cömert davrandı ve Fransa*daki Montain kontluğunu ve İngiltere'deki pek çok araziyi bağışladı.

I. Richard, küçük kardeşi John'dan İngiltere'ye girmeyeceği ve yönetime müdahale etmeyeceği konusunda söz almıştı. Ama 1190'da Üçüncü Haçlı Seferine katılmak için yola çıkmadan önce yerine yeğeni Arthur'u veliaht olarak atayınca John İngiltere'ye geldi ve Lord William Longchamp aracılığıyla yönetimi devraldı. Ancak diğer İngiliz soyluları Richard'a bağlılıklarını sürdürdüler. Richard 1194'te İngiltere'ye döndü ve John yaptığı işkencelerin üstüne anavatanı olan İngiltere'den sürgün etti. John ağabeyinden özür diledi ve Richard kendisini affederek Mortrain ve İrlanda'daki mülklerini geri verdi.1196'da Richard'ın veliaht ilan ettiği Arthur'un Fransız kralı II. Filip ile yaptığı yaptığı savaşta esir düşmesinin ardından John yeni veliaht olarak ilan edildi.

1199 yılında I. Richard ölünce John kral ilan edildi. Ancak Normandiya ve Anjou dükleri, onun krallığını tanımadılar ve tahtın sahibinin Fransa'da esir tutulan Arthur olduğunu ileri sürdüler. Arthur'u elinde tutan II. Filip de Arthur'dan yana tutum aldı. John nihayet 1203 yılında Arthur'u ele geçirip öldürdü. Ancak bu sorunlarının çözülmesini sağlamadı. Zira Normandiya ve Anjou dükleri bu sefer Fransa'nın saflarını geçtiler. İngiltere'nin Fransa'daki topraklarını kaybetmesi John'un prestij kaybetmesine neden oldu. Yeniden bu toprakları ele geçirmek için harekete geçti ama sefer masraflarını karşılamak için vergileri artırması yeniden huzursuzluklara yol açtı.

John Carterbury başpiskoposluğuna atamaları kendisi yapmak istiyordu. Papa III. Innocentius'un 1205 yılında Stephen Langton'u bu makama getirmesine karşı çıktı ve kendi belirlediği bir aday getirmeye çalıştı. Bunun üzerine Papalık, John'u aforoz ettiğini açıkladı. John ise misilleme olarak kilisenin mallarına el koydu. Çatışmanın galibi kilise oldu ve 1213 yılında John Papa'nın isteklerini kabul eden bir anlaşma yapmak zorunda kaldı.

John, Papalık ile uzlaştıktan sonra, Fransa'daki toprakları geri almaya zöneldi. Ancak 1214 yılında Bouvines Savaşı'nda ağır bir yenilgi yaşadı. Tekrar İngiltere'ye döndüğünde bu sefer, adaaki baronların da kendisine karşı birleştiklerini ve isyan içinde olduklarını gördü. Durumun ciddiyetini fark edip zaman kazanmaya çalıştı ve müttefikler aradı. Papalık John'a destek vereceğini belirtti. Bu destekten cesaret alarak asi baronların mallarına el konulması emrini verse de, baronlar oluşturdukları ordu ile Londra üzerine harekete geçtiler.

Baronlar (büyük toprak sahipleri) eğer önerecekleri antlaşmayı kabul ederse onu tekrar kral yapacaklarını söylediler. Kral çaresizce bu antlaşmayı imzaladı (Magna Carta Libertatum 1215). Bu antlaşmanın önemi, tarihteki insan haklarıyla ilgili ilk yazılı antlaşma olmasıdır. Ancak baronlara tanınan ayrıcalıklar nedeniyle tamamen demokratik bir antlaşma değildir.

Magna Carta Latince 'Büyük Sözleşme, Büyük Ferman' anlamına gelir ve Ortaçağ'ın en önemli belgelerinden biridir. Anlaşma feodallerin kral karşısındaki haklarını garanti eden bir belgedir. Üç temel prensibe vurgu yapar:
Kral herhangi bir nedenle bu kanunlara uymayı reddederse, soylular onu azledip yeni bir kral seçme hakkına sahip olacaklardı. Nitekim John bu anlaşmaya uymak niyetinde değildi. Bunun üzerine baronlar II. Filip'in oğlu Louis'i kral olması teklifi ile İngiltere'ye çağırdılar. John Fransızlar ve baronlarla mücadele ederken dizanteri hastalığına yakalandı ve 1216 yılında öldü.



</doc>
<doc id="197308" url="https://tr.wikipedia.org/wiki?curid=197308" title="Doğu Sibirya Denizi">
Doğu Sibirya Denizi

Doğu Sibirya Denizi (), Arktik Okyanusu'un uzantısı olan su kütlesi. Yeni Sibirya Adaları ile De Long Adaları arasında bulunur. Boğazlar aracılığı ile Laptev Denizi ve Çukcen Denizi'ne de bağlantılıdır.

Yüzölçümü 361.000 kilometrekare olan denizin büyük bir bölümü yıl boyunca buzlar ile kaplıdır. %70'inden fazlası 50 metreden daha sığ olan denizin en derin noktası 155 metredir. Denizin batı kıyıları oldukça düz iken doğu kıyıları dik ve dağlık araziler ile kaplıdır. Ortalama hava sıcaklığı 0 / 2 °C olan denizde kışları hava sıcaklığı -30 °C'ye kadar düşer.


</doc>
<doc id="197337" url="https://tr.wikipedia.org/wiki?curid=197337" title="NGC 2841">
NGC 2841

NGC 2841, Büyük Ayı takımyıldızı yönünde bulunan bir eğimli çubuksuz sarmal gökada. Gökbilim Kataloğu'nun 2841. üyesi olan gökada 9 Mart 1788 tarihinde gökbilimci William Herschel tarafından keşfedilmiştir.



</doc>
<doc id="197345" url="https://tr.wikipedia.org/wiki?curid=197345" title="İlk Üç Dakika">
İlk Üç Dakika

İlk Üç Dakika (İngilizce: The First Three Minutes: A Modern View of the Origin of the Universe), Teksas Üniversitesi profesörlerinden nobel ödül sahibi Steven Weinberg'in kitabıdır. İlk basımı 1977 yılında yapılan kitabın güncelleştirilmiş ve geliştirilmiş baskısı 1993 yılında yapıldı.

Kitap evrenin oluşumunun ilk üç dakikasını anlatır.


</doc>
<doc id="197354" url="https://tr.wikipedia.org/wiki?curid=197354" title="Acı balık">
Acı balık

Acı balık ("Rhodeus sericeus"), sazangiller (Cyprinidae) familyasından küçük bir balık türü.

Midyeler üreme sistemlerinin önemli bir bölümünü oluşturur. Dişi acı balık yumurtalarını midyenin içine bırakır. Yumurtalar midyenin içinde gelişir ve yüzebilir hale geldiklerinde dışarı çıkarlar. Midyenin larvaları midyeden çıkan balıklara yapışır ve düşüp başkalaşım (metamorfoz) geçirirler.

Çek Cumhuriyeti Bilimler Akademisi'nin yeni bir araştırması acı balıklar ve midyelerin sanıldığı gibi simbiyotik değil; aksine parazitik yaşadıklarını ortaya koymuştur. Bu araştırma acı balıkların aslında midyelerin paraziti olduklarını; çünkü üremeleri sırasında midyeye enfeksiyon taşıma riski bulunduğunu göstermiştir.

Acı balıklar genellikle yüksek bitki yoğunluklu yerlerde yaşarlar. Dayanıklı balıklardandırlar; fazla oksijen bulundurmayan sularda yaşayabilirler. En fazla 7 – 10 cm uzunluğunda olurlar. Bitkilerle ve küçük böcek larvalarıyla beslenirler.


</doc>
<doc id="197376" url="https://tr.wikipedia.org/wiki?curid=197376" title="Kültürel akım">
Kültürel akım

Kültürel akım, toplumsal düzenin ve onun değişiminin bir gereği olarak, dünya görüşü ve sanat anlayışı bakımından birleşen kişilerin, eserleriyle ortaya koydukları ve sürdürdükleri ilkelerin toplamından doğan tutarlılık. Okul da denir.


</doc>
<doc id="197407" url="https://tr.wikipedia.org/wiki?curid=197407" title="Bleem!">
Bleem!

Bleem! bleem firması tarafından 1999 yılında bilgisayar için yapmış olduğu bir PSone öykünücüdür.

Playsation 1 o zamanlarda rekabet içindeyken bleem bilgisayar kullanıcıların yüzünü güldürdü ve bu yazılımı yaptı ve o günden sonra hayli bir yol katetti.


</doc>
<doc id="197409" url="https://tr.wikipedia.org/wiki?curid=197409" title="Jacobus Henricus van 't Hoff">
Jacobus Henricus van 't Hoff

Jacobus Henricus van 't Hoff, (d. 30 Ağustos 1852, Rotterdam – ö. 1 Mart 1911, Berlin), Nobel Kimya Ödülü sahibi Hollandalı kimyacı.

En önemli çalışma konuları arasında; kimyasal kinetik, kimyasal denge, ozmotik basınç ve kristalografi bulunur. Van 't Hoff, bugün anladığımız anlamdaki fiziksel kimya disiplininin temellerini oluşturmuştur. Fransız kimyacılar Antoine Lavoisier ve Louis Pasteur ile Alman kimyacı Friedrich Wöhler ile birlikte tüm zamanların en büyük kimyacısı olarak kabul edilir.

Genç yaşlarından itibaren bilim ve doğayla ilgilendi. Babasının karşı çıkmasına rağmen, önce Delft Teknik Üniversitesi'nde sonra da Leiden Üniversitesi'nde kimya okumaya gitti. 1874'de Utrecht Üniversitesi'nden doktora derecesini aldı. 1878'de Johanna Francina Mees ile evlendi. İki kız, iki de erkek çocukları oldu.

Kimyasal kinetik alanındaki çalışmalarını 1884'te "Études de Dynamique chimique" adı altında yayımladı. Bu eserinde, bir reaksiyonun derecesini tayin etmede grafik kullanımına ilişkin yeni bir metot tanımlıyor ve kimyasal dengeye termodinamik yasalarını uyguluyordu. 1886'da, seyreltik çözeltilerle gazlar arasındaki benzerliği kanıtladı. 1895'e dek, Svante Arrhenius'un elektrolitlerin disosyasyonu teorisi üzerinde çalıştı. 1896'da Berlin'de Prusya Bilimler Akademisi profesörü oldu. 1897'de Alman kimyacı Wilhelm Ostwald ile birlikte "Zeitschrift für physikalische Chemie" adlı bilimsel dergiyi kurdular.

Van 't Hoff, kimya bölümü başkanı olmadan önce Amsterdam Üniversitesi'nde 18 yıl boyunca kimya, mineraloji, ve jeoloji profesörü olarak görev yaptı. Çözeltiler üzerine yaptığı çalışmalar sonucu 1901 yılında Nobel Kimya Ödülü'ne layık görüldü.

58 yaşında, Berlin yakınlarındaki Steglitz'de öldü.


</doc>
<doc id="197415" url="https://tr.wikipedia.org/wiki?curid=197415" title="Kuzayca, Şefaatli">
Kuzayca, Şefaatli

Kuzayca, Yozgat ilinin Şefaatli ilçesine bağlı bir kasabadır. Kasabanın önceki yeri Gazıt mevkii olarak bilinen bölgedir. Kasabanın kuzeye yamaç olmasından dolayı zamanla Kuzeyce denmiştir. Daha sonra Kuzayca ismini almıştır.

Kuzayca'nın kuruluş tarihi yaklaşık 17. yüzyılın ikinci yarısı olarak bilinir. Çevrede bulunan höyükler 10.000 yıl öncesine dayandığı tahmin edilen insan yerleşkeleri vardır. Bu yerleşkelerde herhangi bir bilimsel araştırma yapılmamıştır. Kuzayca'da bulunan Ağıllar Mevkii'ndeki kefek diye adlandırılan pembe toprak katmanında ( kalınlığı 4-5 metre civarı) yoğun bir şekilde çıkan hayvan kemikleri, kuş ve fil kemiği olduğu tahmin edilen kemikler araştırılmaya değerdir.Bu katmanın nasıl oluştuğuna ilişkin bilgi olmamakla beraber, Erciyes dağının püskürttüğü volkan tüflerinin rüzgarında etkisi ile aniden yağmur gibi yağarak orada bulunan canlıların (fil gibi) üzerini katman kapatmış olabileceği tahmin edilmektedir.Bu oluşum eğer kapadokya ile aynı zamanlarda oluşmuş ise günümüzden yaklaşık 30 ile 60 milyon yıl önce oluştuğu tahmin edilmektedir( Doğrusunu Allahü Teala bilir). Köyün çevresinde eski Ermeni yerleşim bölgeleri olduğu da köylülerce (Eski adı ile Kediler şimdi Armağan köyü, Saçlı Köyü eski ermeni köyleridir.) ifade edilmektedir.Köy merkezinde , kazıt mevkiinde, saz mevkiinde, hanımın pınar ( kuzayca göleti) mevkiinde höyükler bulunmaktadır. Bu höyüklerde bol miktarda çanak çömlek kırığı ve kül çıkmaktadır. Bu höyüklerin o zamanki insanların küçük birer köyü olduğu tahmin edilmektedir. Köyün Eski yerleşim yerinin Çöplü çiftliğine giden yol üzerinde sağda 3. 5. km ler arasında Tekmezar mevkii olduğu sanılmaktadır.

Belediyelik iken, nüfusu 2000'in altında olduğundan 2014 yerel seçimleriyle beraber köy olmuştur.

Kuzayca kasabası, Şefaatli ilçesinin güneydoğusunda ve düzlük ve tarıma çok elverişli bir alan üzerinde kurulmuştur.


Kuzayca Kasabası ve çevre köylerde istihdam imkanı bulunmadığından özellikle 1980 yılından itibaren çevre illere göç vermiş olup, nüfusu çok azalmıştır.

Kasabanın başlıca geçim kaynağı tarımdır. Buğday, arpa ,mercimek, nohut, ayçiçeği ve de şeker pancarı kasabada yetiştirilen başlıca tarım ürünleridir. Kasaba halkı kendi ihtiyacını karşıladıktan sonra, kalan ürünlerini satar. Halk sebzelerini bahçelerde yetiştirmektedir. Diğer bir gelir kaynağı da hayvancılıktır. Kasaba halkının büyük çoğunluğu Almanya'da ve Türkiye'nin büyük şehirlerinde çalışıp geçimlerini sağlamaktadır. Almanya'da bulunan Kuzaycalılar "Avrupa'da Yaşayan Kuzaycalılar Kültür ve Dayanışma Derneği" adı altından dernek kurmuşlardır. Kasabada sulama amacıyla yıllar önce yapılan Kuzayca Göleti uzun yıllar kullanılamamıştır. Ancak son çalışmalar sayesinde gölet tekrar suyla doldurulmuştur ve 2011 yılından itibaren tarlalara da su verilmeye başlanacaktır. Ayrıca gölet çevresinde vatandaşların piknik yapabileceği ahşap çardaklar bulunmaktadır.

Kuzayca'da bir ilköğretim okulu ve bir lise bulunmaktadır. İlköğretim okulunda 10 adet derslik ve bir bilgisayar odası bulunmaktadır. 22 adet bilgisayar olmasına rağmen internet bulunmadığından ders dışında kullanılmamaktadır. Lisede ise 3 derslik vardır.

Cenik, Kervan Yolu, Gazıt, Sekinin Üstü, Dölek, Kurtderesi, Ağ Yokuş, Mındılık (Yürücesi), Gavurören, Kamışağılı, Sarıtoprak, Beştepeler, Koca Yokuş, Oklar, Tosbağalık, Cinni Dere (Cinli Dere), Orta Burun, Dangaz, Hiyik (Höyük), Killik, Saatlioğlu, Paşaköyün Ardı, Haydabodus Yolu, Köpenin Başı, Halidin Dağ, Darabulus, Yalmanoğlu, Mırtızini (Ağılın Önü), Çakırınpınar, Saz, Ada, Fakılar, Yolarası, Bağın Yol Arası, Bağın Ora, Yol Arası, Kayanın Altı, Sarı Üssüün Kefaın Altı (Sarı Hüseyin'in Kefeğin Altı),Kayalıboğaz,Saçlı,Kediler, Manikkaa...



</doc>
<doc id="197419" url="https://tr.wikipedia.org/wiki?curid=197419" title="Video oyunu geliştiricileri listesi">
Video oyunu geliştiricileri listesi

Aşağıdaki listede video oyun geliştiricilerin tam listesi bulunmaktadır.

























</doc>
<doc id="197420" url="https://tr.wikipedia.org/wiki?curid=197420" title="Mars'ta Bir Antropolog">
Mars'ta Bir Antropolog

Nöroloji uzmanı Oliver Sacks, Mars'ta Bir Antropolog ya da özgün adıyla An Anthropologist on Mars (1995) kitabında, Tourette sendromundan kaynaklanmış “tik”leriyle boğuşan bir cerrah; bir kaza sonucu renkkörü olup siyah-beyaz resimlerin tonlarında yaşayan bir ressam gibi, bir kaza ya da bir hastalık sonucu beyinlerinde oluşan “fiziksel” bir değişim nedeniyle, davranışları, hayatı değişen insanların öyküsünü aktarır. 


</doc>
<doc id="197427" url="https://tr.wikipedia.org/wiki?curid=197427" title="Neredeyse Bir Balina">
Neredeyse Bir Balina

Steve Jones, Neredeyse Bir Balina ya da özgün adıyla Almost Like A Whale (1999) kitabında, sade dili ve güncel örnekleri ile evrim kuramına, bugünün bilgileri ile ışık tutar.

Jones kitabı için şöyle der: “Benim kitabım Darwin’i güncelleştirmektedir. Kitabım, olabildiğince, 
Türlerin Kökeni'ni yeniden yazma girişimidir. Onun planını, tarlalardan fosillere, arı kovanlarından adalara kadar uzanan bir iskelet üzerinde geliştirdiği planı kullandım; ama benim Büyük Gerçeklerim (Grand Facts -Darwin’in çok sevdiği ifadelerden biridir), 20. yüzyılın sonlarının bilgi düzeyi üzerine kuruludur. Neredeyse Bir Balina, Darwin’in düşüncelerini, bilimsel gelişmelerin ışığında yeniden okumaya çalışmak ve evrim kuramının biyolojiyi bütünleştirdiğini göstermek için yazıldı.”

Kitapta ayrıca, evrim kuramı hakkında araştırma yapmak isteyenler için, bir de okuma listesi bulunur. Bu okuma önerileri aracılığıyla okurların, konu hakkında daha geniş bilgiye ulaşabilecekleri vurgulanır.


</doc>
<doc id="197432" url="https://tr.wikipedia.org/wiki?curid=197432" title="Erdoğan Atalay">
Erdoğan Atalay

Erdoğan Atalay (d. 22 Eylül 1966, Hannover, Almanya), Türk Asıllı Alman oyuncu. Babası Türk tiyatro ve sinema sanatçısı Teoman Atalay'dır. Annesi ise Almandır. 1987 yılında Hamburg Müzik ve Sanat Yüksekokulu'nda okumaya başlamıştır. İlk oyunculuk deneyimini bir tiyatro oyununda; Alaaddin'in Lambası (Aladin und die Wunderlampe)'nda cini oynamıştır.

RTL televizyon kanalında yayınlanan Kobra Takibi (Alarm für Cobra 11) adlı dizide otoban polisi Başkomiser Semir Gerkhan rolünü canlandırmaktadır. Dizi 1996 yılından bu yana devam etmektedir. Atalay halen bu dizide oynamaktadır. Türkiye'dede yayınlanan Kobra Takibinde ilk yıllar dizideki partnerleri Johannes Brandrup ve Mark Keller idi. Önce Johannes Brandrup daha sonraki bölümlerde de Mark Keller diziden ayrıldıktan sonra uzun yıllar rol arkadaşı René Steinke ile oynamıştır. Rene Steinke'nin dizideki adı Tom Kranich'tir. Steinke diziden ayrıldıktan sonra Semir Gerkhan'ın çalışma arkadaşları rollerinde sırasıyla, Jan Richter rolüyle Christian Oliver, Chris Ritter rolüyle Gedeon Burkhard, Ben Jager rolüyle Tom Beck, Alex Brandt rolüyle Vinzenz Kiefer ve Paul Renner rolüyle Daniel Roesner olmuştur. Kobra Takibi Türkiye'de halen yayınlanmaya devam etmektedir. Dizinin yeni bölümleri zaman zaman Kanal D ve Teve2'de eski bölümleri ise farklı kanallarda halen yayınlanmaktadır.

Erdoğan 13 Ağustos 2004 yılında aktris Astrid Ann Marie Pollman ile evlenmiştir ve bir kızları olmuştur. Daha sonra eşinden ayrılan Atalay ikinci evliliğini Katja Ohneck ile yapmış ve bu evliliğinden de bir oğlu olmuştur. Foça'da babasının yazlığı bulunmaktadır ve yaz aylarının büyük bir kısmını babası ve eşiyle birlikte Foça'da geçirmektedir. Türk asıllı olmasına rağmen Türkçesi oldukça zayıftır.


</doc>
<doc id="197435" url="https://tr.wikipedia.org/wiki?curid=197435" title="Ortaseki, Koyulhisar">
Ortaseki, Koyulhisar

Ortaseki, Sivas ilinin Karadeniz sınırındaki Koyulhisar ilçesine bağlı bir köydür.

Sivas iline 185, Koyulhisar ilçesine 15 km uzaklıktadır.

Köyün iklimi, karasal iklim etki alanı içerisindedir.

Köyün ekonomisi tarım ve hayvancılığa dayalıdır.

Köyde, ilköğretim okulu ve halıcılık okulu vardır ancak kullanılamamaktadır. Köyün içme suyu şebekesi ve kanalizasyon şebekesi vardır. PTT şubesi ve PTT acentesi yoktur. Sağlık evi vardır. Köye ulaşımı sağlayan yol asfalt olup köyde elektrik ve sabit telefon vardır.




</doc>
<doc id="197436" url="https://tr.wikipedia.org/wiki?curid=197436" title="Düzensiz galaksi">
Düzensiz galaksi

Düzensiz gökada, biçimsel gökada sınıflarından herhangi birine uymayan gökada sınıfıdır. Irr ile gösterilirler. Herhangi bir sarmallık veya dairesel/eliptik biçime sahip değillerdir. Toplam gökada nüfusunun çeyreğini oluşturduklarına inanılır. Ayrıca, çoğu düzensiz gökadanın geçmişte birer sarmal veya eliptik gökada olduğu fakat sonraları yerçekimsel güce mağruz kalıp düzensizleştikleri de düşünülmektedir.

İki sınıfa ayrılırlar:





</doc>
<doc id="197442" url="https://tr.wikipedia.org/wiki?curid=197442" title="Önceki Günün Adası">
Önceki Günün Adası

Umberto Eco, Önceki Günün Adası ya da özgün adıyla L'Isola del Giorno Prima kitabında, batan bir gemiden kurtulup bir başka gemide `karaya' çıkan Roberto de la Grive'in öyküsünü anlatır. Yazar, on yedinci yüzyılda geçen bu öyküyü, Roberto'nun sevdiği kadına yazdığı mektuplar ve gemide tuttuğu notlar aracılığıyla okuruyla paylaşır. Roberto'nun ıssız gemide geçirdiği günler boyunca eski yaşantısıyla ilgili anımsamaları, bir dönemin siyaset, sevgi, bilim, toplum yaşantılarını yeniden kurarak, tarih, toplum, insan ilişkilerini değerlendirmemizi sağlar. Üç aşamalı bir anlatı piramidiyle (Yazar / Roberto / Roberto'nun mektuplarını yorumlayan Anlatıcı) okura ulaşan öykü, bir yandan gizemli izler bırakarak sürekli Roberto'dan kaçan bir Davetsiz Konuk'un varlığıyla gerilim kazanırken, bir yandan da hem birinci elden tarihsel anlara ve mekânlara ulaşır, hem de Anlatıcı kanalıyla on yedinci yüzyılla yirminci yüzyıl arasında karşılıklı bakış açıları oluşturur.


</doc>
<doc id="197449" url="https://tr.wikipedia.org/wiki?curid=197449" title="Yelbastı, Besni">
Yelbastı, Besni

Yelbastı, Adıyaman ilinin Besni ilçesine bağlı bir köydür.

Adıyaman il merkezine 55 km, Besni ilçesine 10 km uzaklıktadır.

Köyde, ilköğretim okulu vardır ancak kullanılamamaktadır. Köyün içme suyu şebekesi ve kanalizasyon şebekesi yoktur. PTT şubesi ve PTT acentesi yoktur. Sağlık ocağı ve sağlık evi yoktur. Köye ulaşımı sağlayan yol asfalt olup köyde elektrik ve sabit telefon vardır.



</doc>
<doc id="197452" url="https://tr.wikipedia.org/wiki?curid=197452" title="Kısa kulaklı tilki">
Kısa kulaklı tilki

Kısa kulaklı tilki ("Atelocyon microtis"), köpekgiller (Canidae) familyasının canini oymağına ait, Güney Amerika'da yaşayan bir tilki türü. Bugüne kadar çok az araştırılmıştır.

Kısa kulaklı tilki, ince ve esnek vücut yapısıyla, köpekden çok ganetta ve misk kedisini andırır. Aynı zamanda da bir kedi zerafeti ve hafifliğinde hareket eder. Burun ucundan kuyruk sokumuna kadar boyu 72–100 cm tutarken kuyruğu ayrıca 25–35 cm gelir. Omuz yüksekliği 35 cm ve ağırlığı yaklaşık 9 ya da 10 kg kadardır. Yuvarlağımsı kulaklarının boyu 3,5 ile 5 cm kadardır ve vücuduna oranla tüm diğer köpekgiller türlerinden daha küçüktür. Post rengi üstte koyu gri ile siyah arasında değişirken alt kısmı, gri ve siyah tonları olan kırmızımsı bir renktir. Çok kıllı olan kuyruğu siyah renk olup, kuyruk ucunda istisnai olarak açık renkli bir kısım bulunur. Öğütücü dişleri çok güçlü gelişmiştir. Özellikle erkekleri güçlü kokan anal-bezelere sahiptir.

Kısa kulaklı tilkinin dağılım alanı, Güney Amerika'nın Amazon Havzası, Yukarı Orinoco Havzası ve Parana Havzası'dır. Brezilya, Şili, Peru, Ekvador, Kolombiya ve bir ihtimal Venezuela'da görülür.

Yaşam alanı, 1000 metrenin altındaki tropik ormanlar olup, yaşam alanını paylaşan çalı köpeğinin tersine kısa kulaklı tilki, tek başına avlanır ve gezer. Başlıca olarak küçük ve orta boy kemirgenleri avlar. Esaret altında et, meyve hatta çöp bile yer. Bu türün davranışı bugüne kadar çok az araştırılmıştır. Brookfield Zoo'da bir erkek tilki çok uysal ve zekiyken, dişisi insanların mevcut olduğu durumlarda hırıldamaktaydı.

Bulunduğu bazı ülkelerde çok ender görülür. Ancak güvenilir sayı tahminlerinin yapılması, gece faal ve yalnız gezen bir hayvan olması sebebiyle zordur.


</doc>
<doc id="197454" url="https://tr.wikipedia.org/wiki?curid=197454" title="Svante Arrhenius">
Svante Arrhenius

Svante August Arrhenius, (d. 19 Şubat 1859, Uppsala - ö. 2 Ekim 1927, Stokholm), İsveçli kimyacı ve fiziksel kimya biliminin kurucularından.

1859 yılında İsveç'in Uppsala kentinde çiftçi ailesinde doğmuştur. Çocuk yaşlarından matematiğe ilgi göstermiş, daha sonra okulda biyoloji ve kimya dalları için de yeteneğini sergiledi. 1876 yılında Uppsala Üniversitesi′sine dahil olmuş, iki yıldan sonra oradan doğal bilimler lisans diploması ile mezun oldu. 1881 yılından itibaren Stokholm′deki İsveç Kraliyet Bilimler Akademisi'nde, Erik Edlund′un rehberliği ile elektriğin özelliklerini öğrenmek için araştırmalar yapmıştır.

Bu dönemlerde elektriğin özellikleri tamamen açık değildi. Alimlere kuru tuzların ve suyun temiz halde değil, sadece karışımlar şeklinde elektrik geçirdiği biliniyordu. Arrenius çeşitli sıvıların elektrik iletkenliklerini yoklamak kararına gelmiştir. Onun kanaatine göre, bazı maddelerin molekülleri sıvıda çözülmüş olurken iki veya daha çok parçacıklara parçalanır. Bu parçacıkları Arrenius iyon adlandırmıştır. Her bir molekül neytal yüklense de, onun parçacıkları pozitif veya negatif yüklü olur. Örneğin, suda çözülmüş olmuş çorba tuzunun molekülleri pozitif yüklü sodyum ve negatif yüklü klor bölümlerine parçalanır. Bu yüklü atomlar yalnızca sıvıda çözülmüş olan zaman elektrik iletkenliğini sağlarlar. Elektrik enerjisini kendi sırasında ters yüklenmiş parçacıkları harekete geçiriyor.
Arrhenius'un açıklamasına göre tuzlar, çözelti oluşturduklarında, yüklü parçacıklara parçalanıyorlardı. Yıllar önce Faraday bunlara iyon adını vermişti. Faraday, iyonların elektroliz prosesi sonucu ortaya çıkacaklarını düşünmesine rağmen, Arrhenius, elektrik akımı olmadan da tuz çözeltilerinin iyon içerebileceğini öneriyordu. Bu nedenle, çözeltilerdeki kimyasal reaksiyonların, iyonlar arasındaki reaksiyonlar olduğunu ileri sürüyordu. Bu teori, zayıf elektrolitler için bugün hala geçerlidir, fakat kuvvetli elektrolitlerin davranışlarını da bu teori kapsamına almak için Peter J. W. Debye ve Erich Hückel'in teoride bazı değişiklikler yapması gerekmiştir.
Bu araştırmaların sonucunda Arrenius 1884 yılında doktora tezi savunmuştur. Fakat bir takım bilim insanları onun araştırmalarına şüphe ettiklerinden Arreniusa düşük dereceli doktor adı verilmiştir. Bu sertifika ile onun üniversitede ders demek yetkisi yoktu. Fakat Arrenius bundan sarsılmadan araştırmalarını çap ettirerek, Avrupa′nın bir takım ünlü alimlerine göndermiştir. Ünlü Almanyalı kimyacı Wilhelm Ostwald onun araştırmaları ile ilgilenerek, Upsalaya gelmiş ve Arreniusi Riga Politeknik Enstitüsü'ne davet etmiştir.
Alim sonraları İsveç Kraliyet Bilimler Akademisi'nden stipendiya alarak, Avrupa'ya bilimsel seyahate yollanmağı üstün tutmuştur. O, Riga, Vürtbursq′da, Qras′da ve Amsterdam'da olmuş, burada yaşanan bilimsel başarılarla tanışarak, çalışmalarda yer almıştır. Bu dönemi onun bilimsel yaratıcılığının zirvesi olarak düşünülebilir. Öyle ki, Arrenius 1887 yılında daha sonra kendi adıyla elektrolit dissosaiya (elektrolitlerin sıvıda çözülmüş olan veya erime halinde iyonlara parçalanması) teorisini hazırlamış, elektrolitlerin sıvı halde Vant-Hoff ve Raul kanunları ile olan uyğunsuzluqlarını anlatmış, ayrıca tuzların hidrolizi teorisini işlemiştir .
Ayrıca birkaç önemli keşfetmiştir. Bunların arasında tepkilerin hızının sıcaklıktan bağımlılığının bulunmasının özel bir yer tutmaktadır.
Arrenius 1891 cilde Stokholm'e dönerek, üniversitede fizik üzere leksiya demeye başlamış, dört yıldan sonra profesör, iki yıl sonra ise rektör belirlenmiştir. Bütün bu dönem boyunca, o araştırmaların ara vermeyerek, kendi adı ile adlanmıştır elektrolit dissosasiya teorisini işlemiştir. Alim ayrıca, osmotik basınç (içten dışa olan baskı) hakkında da araştırmalar yapmıştır. Bu konuda tanınmış kimyacı Jacobus Henricus van 't Hoff′un teorisine dayanan Arrenius bu teoriyi derinleştirmiştir.
Arreniusun araştırmaları kendi döneminin bir takım tanınmış bilim insanları, aynı zamanda ünlü kimyacı Dimitri Mendeleyev tarafından eleştirilmiştir. Ona göre, çözüm olunana ve evet çözen maddeler arasındaki kimyasal meseleleri dikkate almadan sırf fiziksel kurallar temelinde teori çalışmak olmazdı. Arreniusun ve Mendeleyevin fikirleri sonradan asitlerin proton teorisinde birleştirilmişti.

1903 yılında Svante Arrenius "hazırladığı elektrolit dissosasiya teorisinin kimya bilimine önemli hizmet gösterdiğine göre" kimya Nobel ödülüne layık görülmüştü. İsveç Bilimler Akademisi adına konuşan akademik Terneblad onun araştırmalarının elektrokimyanın temelini koyduğunu belirtmiş, ayrıca Arreniusa ilk Nobel kimya laueratı Vant-Hoff′un teorisini bitirdiyine göre teşekkür etmiştir.
Svante Arrenius fiziğin birçok alanında araştırmalar yapmış, güneş radyasyonunun atmosfere etkisini, biosfer′deki ısı değişikliklerinin nedenini, volkan aktifleşmelerini öğrenmiş, ayrıca immmun kimyası bilimi ile ilgili araştırmalar yapmıştır.
O, 1925 yılında Stokholm Üniversitesi'nden gitmiş ve Fizik-Kimya Nobel Enstitüsü Direktör edinmişti. Arrenius burada ömrünün sonuna kadar çalışmıştır.
Alim bir takım ödüllerle, Amerikan Kimya Derneği'nin Hibbs, Londra Kraliyet Cemiyeti'nin Devi, Britanya Kimya Cemiyeti'nin Faraday madalyaları ile taltif edilmiş, bir takım bilimsel toplum ve üniversitelerin onursal üyesi seçilmiştir.
1927 yılında Stokholm′de öldü


</doc>
<doc id="197476" url="https://tr.wikipedia.org/wiki?curid=197476" title="Uppsala">
Uppsala

Uppsala (Eski yazılışı: "Upsala") İsveç'in güneydoğu kuşağında bulunan bir kenttir. Kent Uppsala ilinin başkenti olup, 128,409'luk nüfusla İsveç'in Stokholm, Göteborg ve Malmö'den sonra en büyük dördüncü kentidir.

Kent, başkent Stokholm'ün 70 km kuzeyinde kurulu olup 1164 yılından beri İsveç'in piskoposluk merkezidir. 1477 yılında kurulan Uppsala Üniversitesi, hem ülkenin, hem de İskandinavya'nın en eski yüksek öğretim kurumu olma özelliği taşımaktadır.

Uppsala, aslında günümüzdeki konumundan birkaç kilometre kuzeyde, bugün Gamla Uppsala ("Eski Uppsala") adı verilen bir alanda kuruluydu. Yine, bugünkü kentin bulunduğu alan da eskiden "Östra Aros" adıyla anılmaktaydı. Eski Uppsala, Ortaçağ yazarı Bremenli Adam'a göre pagan merkezlerinden biri olup, Uppsala Tapınağı ise büyük Æsir tanrılarının putları yer almaktaydı.

İskandinav tanrıları inancının bitişiyle Uppsala, zamanla bir Hıristiyan merkezi oldu. 1164 yılında ise başpiskoposun idare bölgesi hâline geldi. Hemen ardından Alvastra Abbey adlı kiliseden gelen keşiş Stefan, hem kentin, hem de ülkenin ilk başpiskoposu oldu.
Günümüzdeki kent merkezi olan "Östra Aros", o zamanlar eski kent merkezi için liman görevini üstlenmekteydi. Ancak 1274 yılında Uppsala, bu liman bölgesine taşındı ve günümüzdeki halini aldı. 1435 yılında ise bu yeni bölgeye Uppsala Katedrali inşa edildi.

Uppsala'ya 1477 yılında ülkenin ilk üniversitesi açıldı. Carolus Linnaeus gibi isimlerin profesör olarak görev aldığı üniversite günümüzde halen Avrupa'daki saygın eğitim kurumları arasındadır. Gotik tarzda inşa edilen kent katedrali, Kuzey Avrupa'daki en büyük katedrallerden biridir. Yapının kuleleri 118 metreden fazladır. 
Kentte bunun yanı sıra 16. yüzyılda inşa edilen Uppsala Kalesi yer almaktadır. 
1702 yılında yangında tahrip olan şehirde bu olayla beraber kültürel ve tarihi hazineler kayboldu. Ancak, kentin batı yakası başta olmak üzere birçok alan ve tarihi yapı sağ olarak günümüze kadar ulaştı.

Uppsala, çamurlu ve verimli bir düzlük üzerine kuruludur. Kentte gür bitki örtüsünün içinde akan küçük Fyris Nehri ("Fyrisån") yer almaktadır. Kent merkezinde yer alan "Stadsskogen" adlı park, güneye doğru uzanır ve kent halkının başlıca ziyaret ettiği yerlerden biridir. Kentte, merkezden trenle 70 km. veya 40 dakika uzaklıkta olan başkent Stokholm'de çalışan ve sürekli olarak bu hatta yolculuk yapan insanlar mevcuttur. Yine Stokholm-Arlanda Havaalanı ile Uppsala arasında sadece 17 dakikalık bir mesafe vardır.

Kent merkezinin oldukça küçük olduğu Uppsala'daki birçok tarihi yapı günümüze kadar hiç bozulmadan ulaşmıştır. 
Tarihi binaların bulunduğu yerlerin bir kısmı ekonomik bir yükselişin yaşandığı 1960'lardan sonra hızla başkalaşım geçirdi ve birçok ticaret merkezi açılmaya başladı. Bunun sonucu olarak artan kent nüfusu çeşitli çarpık yapılaşmayı beraberinde getirdi.

Uppsala, günümüzde oldukça ileri bir ekonomiye sahip olup, biyoteknoloji alanında önemli çalışmaların yapıldığı bir kenttir. Kentte yer alan bazı önemli şirketler aşağıdaki gibidir:

Aşağıda Uppsala'da yer alan yüksek öğretim kurumlarının adları yer almaktadır.

Fyris Nehri ("Fyrisån") kenti iki parçaya ayırır. Bunlardan biri batıdaki eski ve tarihi alanlar, öbürü ise doğudaki idari binalar ve konutların yer aldığı alanlardır. Şehirdeki en önemli tarihi eserler ve turistik yerler bu batı yakasında yer alır. Uppsala'daki en turistik yapılardan biri "Domkyrka" (Uppsala Katedrali) olup 118 metre ile İskandinavya'nın en yüksek katedralidir. Bu katedral kentin hemen hemen yer yerinden görülebilmektedir.

Katedralin batı kısmında "Gustavianum" yer alır. 1625 yılında yapılan bu bina, kent üniversitesinin 19. yüzyılda hizmet veren ana binasıdır. Üniversitenin en önemli kalıntılarını barındıran binada İskandinav tarihi eserleri, Mısır antikaları gibi müzeleri içinde barındırır. Yine bu yapıda 17. yüzyıldan kalma Anatomi Tiyatrosu yer almaktadır. It also houses a perfectly preserved 17th-century Anatomical Theatre (used in its time for public dissections).
Gustavianum'un yanı sıra cadde boyunca kent üniversitesinin eski binaları yer almaktadır. Kimileri İtalyan Rönesans tarzında tasarlanan bu binaların birinde tarihi bir madeni para koleksiyonu yer almaktadır. Yine bu bölgede üniversite kütüphanesi ("Carolina Rediviva") yer alır. 1820 ve 1841 yılları arasında inşa edilen bu kütüphane, İsveç'in en büyük kütüphanesi olup, 5 milyon kitabın ve 60,000 el yazmasının ev sahibidir.

Yine "Uppsala Kalesi", şehirdeki turistik yapılardan biri olup 1549'da Gustav Vasa tarafından yaptırılmıştır. Günümüzde için birkaç müze barındıran kale, aynı zamanda valinin evini de barındırır. Bunun yanı sıra Uppsala'nın 5 km kuzeyinde eski kent merkezi bulunmaktadır. Bölge hem İsveç, hem de kent tarihi açısından oldukça önemli bir yere sahiptir.



</doc>
<doc id="197483" url="https://tr.wikipedia.org/wiki?curid=197483" title="Hami varlık">
Hami varlık

Hami varlık, (protector spirit), pek çok tradisyonda, eski uygarlıklarda ve çeşitli dinlerde çeşitli adlarla sözü edilen, her insana yaşamı boyunca yardım eden, ona rüyalar, sezgiler ve olaylar yoluyla mesajlar vererek yardımlarda bulunan, görünmez koruyucu varlığa Spiritüalizm’de verilen addır.

Kimi kutsal metinlerde koruyucu melek olarak da adlandırılan hami varlık, Spiritüalist görüşe göre, her insana yeryüzünde doğumundan önce “yaşam planı”nın hazırlanmasında yardım eden, bu planın uygulanmasını kendisine görev edinen, bunun için hamisi bulunduğu insana yaşamı boyunca yardımlarda bulunan bedensiz varlıktır. Fakat hami varlık, hamisi bulunduğu insanı koruyup kollarken ilâhî ilkelerin dışına çıkmaz, çıkamaz. Hamisi bulunduğu insanın karşısına çıkacak olayların düzenlenmesinde belli ölçülerde bir rol oynar. Bu olayların o insanın yaşam planını dahilinde düzenlenmesine yardımcı olur, gerekirse o insanın karşısına çeşitli olaylar çıkarmak, yahut sezgi, rüya tarzında beliren tesirler göndermek yoluyla uyarılarda bulunur; kısaca, dünya yaşamının güçlüklerle dolu çetin yolunda yürürken ıstıraplı olaylara dayanabilmesine ve sınavları başarabilmesine çeşitli şekillerde yardım eder. Bununla birlikte hami varlık hamisi bulunduğu varlığa İlâhî İrade Yasaları'nın gereklerini aşan bir yardımda bulunamaz, o varlığın mukadderatını değiştiremez. İlâhî İrade Yasaları hiçbir varlığa ayrıcalık tanınmasına izin vermez.

Hami varlık onun iradi hareketlerine engel olmaktan ziyade, uyarılarda bulunur. Bu uyarıların büyük bir kısmı insanın karşısına çıkarılan olayların içerdiği mesajdır. Bu yüzden insanın uyanık bulunup yapacağı tarafsız gözlemlerle “olayların dili"nden anlamaya çalışması büyük bir önem taşımaktadır.

Hami varlığın vazifesi, hamisi bulunduğu varlığın ölüm olayı ile bedenin terk etmesine kadar sürer. Bununla birlikte Spiritüalistler, hami varlığın bu yetiştirme fonksiyonunun bazen birkaç reenkarnasyon boyunca sürebileceğini belirtirler. Ruhsal tebliğlere göre, vazifeli varlıkların hamisi bağlı bulunduğu bir Ruhsal Plan olabilir ve bireyler gibi toplumların da hami varlık grupları ya da kümeleri vardır. Bunlara, eski Romalılar'da Genius adı verilmiştir.




</doc>
<doc id="197485" url="https://tr.wikipedia.org/wiki?curid=197485" title="NGC 1569">
NGC 1569

NGC 1569 Zürafa takımyıldızı yönünde bulunan bir cüce düzensiz gökada. William Herschel tarafından 4 Kasım 1788 tarihinde keşfedilmiştir.

Her ne kadar amatör gökbilimcilerin ilgisini çekmese de, uzmanlar tarafından yıldızların oluşumları ile ilgili olarak yoğun bir biçimde incelenmektedir. Ayrıca, Dünya'ya göreceli olarak yakın sayılabilir, uzaklığı sadece 7,8 milyon ışık yılıdır.

Başlıktaki görüntüde yer alan cüce gökada NGC 1569, yıldız oluşum faaliyetlerinde bundan 25 milyon yıl önce başlamış olduğu düşünülen ani bir artış yaşıyor gibi görünmektedir. Sonuçta ortaya çıkan çalkantılı ortam süpernova patlamalarıyla beslenmektedir; çünkü uzaydaki patlamalar etrafa malzeme saçıp, daha fazla yıldız oluşumunu tetiklemektedir. Hubble Uzay Teleskobu tarafından çekilmiş olan bu muhteşem görüntünün sol ortasında, sarmal Samanyolu Gökadamızdaki küresel yıldız kümelerinin genç benzerleri olan ve farklı geçmişe sahip iki ünlü süper yıldız kümesi görülmektedir. Görüntü, NGC 1569'un bir ucundan diğerine yaklaşık 8000 ışıkyıllık bir alanı gözler önüne sermektedir. Yıldız oluşum patlaması yaşayan ve yalnızca 7,8 milyon ışık yılı uzaklığıyla nispeten yakın konumda olan bu gökada, hızla evrim geçiren gökadalardaki yıldız sayısını incelemek bakımından gökbilimcilere mükemmel bir fırsat sunmaktadır.

NGC 1569, tayfı maviye kayma gösteren sıra dışı bir duruma sahiptir. Bu durum, gökadanın Dünya'ya doğru hareket ettiğini göstermektedir. Buna rağmen çoğu gökadanın tayfı kırmızıya kayma gösterir, çünkü evren genişlemektedir.



</doc>
<doc id="197509" url="https://tr.wikipedia.org/wiki?curid=197509" title="BTR-80">
BTR-80

BTR-80 bir Sovyet yapımı zırhlı personel taşıyıcı dır.Sovyet sekiz tekerli zpt serisinin üçüncü aracıdır. 1986 yılında SSCB'de BTR-60 ve BTR-70 gibi eski modellerin yerini almak üzere üretilmeye başlamıştır. TSK'de yaklaşık 240 adet BTR-80 bulunmaktadır.

BTR-80 BTR-70 zpt'si temel alınarak tasarlanan sekiz tekerlekli tek dizel motorlu bir zırhlı personel taşıyıcıdır. Motoru BTR-60 ve BTR-70'deki motorlardan geliştirilmiştir. BTR-70 ve BTR-60 ile aynı konfügürasyondadır fakat arka taraf yeniden tasarlanmıştır ve uzunluğu artmıştır.





</doc>
<doc id="197510" url="https://tr.wikipedia.org/wiki?curid=197510" title="Gürol Güngör">
Gürol Güngör

Gürol Güngör (d. 26 Ocak 1976, Ankara), tiyatro ve sinema sanatçısı.

1989-1991 yılları arasında Ankara’da birden fazla özel tiyatroda oyunculuk yaptı. 1991 yılında Bilkent Üniversitesi Müzik ve Sahne Sanatları Fakültesi Tiyatro Bölümü'nü kazandı ve burslu olarak eğitim gördü. 1995 yılında mezun olduktan sonra İstanbul Şehir Tiyatroları kadrosuna sınavla katıldı. Halen Şehir Tiyatroları’nda görev yapmaktadır.





</doc>
<doc id="197529" url="https://tr.wikipedia.org/wiki?curid=197529" title="Siklotimik bozukluk">
Siklotimik bozukluk

Siklotimik bozukluk, en az 2 yıl süreyle hipomani ve major depresyonu karşılamayan nöbetler halinde gidiş gösteren bir klinik tablodur. Yaşam boyu yaygınlığı %1 dolayındadır. Antidepresanlar, antipsikotikler ve lityum tedavisinde kullanılabilir.

Bunların dışında genel tıbbi duruma bağlı, madde kullanımına bağlı duygudurum bozuklukları görülebilir.


</doc>
<doc id="197530" url="https://tr.wikipedia.org/wiki?curid=197530" title="Distimik bozukluk">
Distimik bozukluk

Distimik bozukluk, depresif belirtilerin daha hafif düzeyde en az 2 yıl boyunca sürdüğü bir klinik tablodur. Yaşam boyu yaygınlığı %6 dolayındadır. Daha süregen gidişli bir durumdur. Depresyonun vegetatif belirtileri daha ön plandadır. Antidepresan ilaçlarla sağaltımı yapılır.


</doc>
<doc id="197539" url="https://tr.wikipedia.org/wiki?curid=197539" title="Ektoplazma">
Ektoplazma

Ektoplazma (ectoplasm), trans haline girmiş medyumların vücutlarından, özellikle ağız, burun, kulak gibi organlarından çıktığı, havada yayıldığı, bazen gözle görülebildiği ve elle dokunulabildiği ileri sürülen şekilsiz (amorf) süptil maddelere verilen addır. Terim 1913’te Nobel Fizyoloji-Tıp Ödülü’nü almış Fransız Fizyolog Charles Richet tarafından eski Yunancadaki “dışında” anlamına gelen “ektos” ve “yaratılmış, benzeyen” anlamına gelen “plasma” sözcüklerinden türetilmiştir.

Ektoplazma genellikle, beyaz, kirli beyaz, kurşuni ve bazen de kırmızı renklerde kendini gösterir. Kimi zaman buharımsı, kimi zaman macunumsu bir hal alarak yoğunlaşan süptil bir maddedir. Metapsişikçi hekim Dr. Gustave Geley ektoplazmayı organik hale getirilmiş bir cevher olarak kabul eder. Önceleri yalnızca seans odalarında fotoğrafları çekilmekle yetinilen ektoplazmanın kimyasal analizi Alman bilim adamı ve psişik araştırmacı A. Shrenck-Notzing tarafından yapılmış ve kimyasal formülünü C H N S O olarak açıklanmıştır. Notzing “teleplazma” adını verdiği ektoplazmada yağ zerrelerine, insan hücrelerine ve bol miktarda lökosite rastladığını açıklamıştır.

Özel niteliklere sahip ektoplazmanın ruhsal irtibat seanslarında çeşitli organ biçimleri kazanabildiği ve hatta kimi zaman bir insan görünümünü kazanabildiği ileri sürülür. Bu yüzden bu tür ektoplazmik oluşumlar kimi yayın organlarında “ruhların fotoğrafları” başlığıyla yayımlanmıştır. Fakat Spiritüalistlere göre, maddi olmayan bir varlığın fotoğrafı çekilemez; dolayısıyla bunlara “ruhların fotoğrafları” değil, ruhun imajinasyon etkisi altında şekillenen oluşumlar demek daha doğru olur.

Üstelik Neo-spiritüalist görüşe göre, bir medyumun, ektoplazmasını şekillendirebilmesi için bir bedensiz varlık ile irtibat kurmuş olması şart değildir, bunu medyum kendi psişik yeteneğiyle de yapabilir. Bu konuyu Dr. Bedri Ruhselman “Medyumluk” adlı kitabında ayrıntılı olarak açıklamıştır. (1951’de Stockholm’de düzenlenen Uluslararası Spiritüalizm Kongresi’ne gönderilen ve Kongre’de yankı uyandıran bu kitap Ruhselman tarafından önce İngilizce hazırlanmış, sonra Türkçeye çevrilmiştir.)




</doc>
<doc id="197567" url="https://tr.wikipedia.org/wiki?curid=197567" title="Afgan tilkisi">
Afgan tilkisi

Afgan tilkisi ("Vulpes cana"), köpekgiller (Canidae) familyasının Vulpini oymağına ait, Asyada bulunan bir tilki türü. En küçük köpekgillerden biridir.

Afgan tilkisinin tüyleri yumuşak, üst kısmı gri-kahverengi, karnı ise beyaz renk olur. Sırtında siyah bir şeridi, bazen de siyah arka bacakları olur. Kulakları büyük, ağzı kısadır. Kuyruğu neredeyse aynı vücudunun uzunluğu kadar uzun, gür tüylü ve ucu siyah renktir.

Uzunluğu 40–50 cm (+ 33–41 cm kuyruk), ayakta dururken boyu 30 cm ve ağırlığı 0,9-1,3 kg olur.

Kısa zaman öncesine kadar afgan tilkisinin Orta Asya'da; Afganistan, Kuzeydoğu İran, Türkmenistan ve Pakistan'da yaşadığı kabul edilirdi. Ancak 1981 yılında İsrail'de ve son 10 yıl içerisinde Sina Yarımadasında, Umman'da, Suudi Arabistan'da, Ürdün'de ve diğer Arap ülkelerinde bulunmuştur. Böylece artık Arap Yarımadası'nın tümünde yaygın olan bir tür olduğu kabul edilir.

Yaşam alanı kurak, kayalık ve dağlık bölgelerdir. Dağlık bölgelerde 2000 metre yüksekliğe kadar rastlanılabilir. Bazen çöllerde veya bozkırlarda da görülür.

Afgan tilkisinin şahsi av alanı 1,6 km²'dir. Bu alanı, bütün ömrü boyunca beraber kaldığı eşi ile birlikte savunur. Gece avcısıdır ve kesinlikle gündüz ava çıkmaz. Gündüzleri kayaların altındaki boşluklarda ya da mağaralarda uyuyarak geçirir. Geceleri yalnız başlarına ava çıkar ve her gece 7–11 km yürürler.

Diğer tilkilerden daha çok bitki yer. Başlıca Böcekler, karpuz ve üzüm gibi meyveler yer. Bazen yiyeceğini tarlalarda arar. Çok nadir olarak, küçük omurgalı hayvanlar ile beslenir. Afgan tilkisi su ihtiyacını yediği şeyler ile giderir ve doğrudan su içme gereği duymaz.

Üreme zamanları Aralık ve Şubat ayları arasındadır. 50-60 gün süren bir gebelikten sonra dişi tilki dünyaya 1-3 yavru getirir. Yavrular 30-45 gün boyunca emzirilir ve 8-12 ay sonra kendileri üreyebilecek olgunluğa ulaşırlar. Afgan tilkisinin ömrü 4-5 yıl civarındadır.

Afgan tilkisinin en yakın akrabası Çöl tilkisidir. Bu akrabalıktan dolayı, uzun kulaklı çöl tilkisinin "Fennecus" adında ayrı bir cins olarak sınıflandırılmasından artık vazgeçilmiştir.


</doc>
<doc id="197573" url="https://tr.wikipedia.org/wiki?curid=197573" title="Kızıl kurt">
Kızıl kurt

Kızıl kurt ("Canis rufus", hatalı adlandırılması ile "Canis niger"), köpekgiller (Canidae) familyasından Kuzey Amerika'da yaygın olan bir "Canis" türü. Bayağı kurt ile çok yakın akrabadır.

Kuzey Amerika'da bayağı kurdu bu kurttan daha iyi ayırt edebilmek için bayağı kurda ""Gray Wolf"" (Boz kurt) denir. Kızıl kurt ondan daha küçüktür. Uzunluk 80 cm (+ 35 cm kuyruk), ayakta dururken 75 cm boy ve 25 kg ağırlık, ortalama ölçüleridir. Erkekler dişilerden %10 civarında daha büyük olurlar.

Aynı gri kurtların hep gri renk olmadığı gibi kızıl kurtlar da hep kızıl renk olmazlar. Çoğunlukla tarçın kırmızısı renklileri görülür, ama bej-gri ve siyahımsı renklilerine de rastlanılır. Bu demektir ki; sırf renge bakılarak kızıl ve gri kurdu birbirinden ayırt etmek güvenilir bir ipucu değildir. Bu yüzden kızıl kurdun çok daha zarif olan vücut yapısına dikkat etmek gerek. Ayrıca kızıl kurdun ağzı daha ince ve kulakları biraz daha büyük olur.

Kızıl kurt eskiden ABD'nin tüm Güneydoğusunda yaygındı. Aşırı avlama sonucu 1980 yılına kadar neredeyse tamamen ortadan kaybolmuş ve sadece Teksas ve Lousiana eyaletlerinde az miktarda kalmıştı. Günümüzde artık tekrar yayılması için çaba gösterilmektedir.

Aşırı avlanmanın diğer bir neticesi olarak, kızıl kurtlar yaşam alanlarını değiştirip, insanların ulaşamadığı bataklıklarda ve insanların uğramadığı dağlık bölgelerde yaşamaya başlamışlardır. Eskiden daha çok ormanlarda ve kırlarda rastlanırdı.

Kızıl kurt, bayağı kurttan daha küçük olduğu için avladığı hayvanlarda daha küçüktür. En çok rakunlar, tavşanlar ve kemiriciler ile beslenir. Geyik gibi büyük hayvanlara, ancak hasta ya da yaralı oldukları zaman saldırmaya cesaret eder. Ayrıca leş ile de beslenir.

Geceleri sürü halinde ava çıkarlar. Sürünün başı bir alfa çiftidir. Bu çiftin dışında sürünün hiçbir üyesi yavru yapmaz. Bir gebelikte 3-12 adet yavru dünyaya gelir. Kızıl kurdun ulumasıda bayağı kurtta olduğundan farklıdır. Uluması daha sessizdir.

Kızıl kurdun gerçekten ayrı bir tür olup olmadığı hakkında farklı fikirler vardır. Uzun süre kurdun bir alt türü olarak sınıflandırılmıştır. 1968 yılında ilk kez bir zoolojik kitabta (J.L. Paradiso, "Canids recently collected in east Texas, with comments on the taxonomy of the red wolf") ayrı bir tür olarak tarif edilmiş, ve bu fikir birçok diğer bilimciler tarafından doğru bulunmuştur.

1991 yılında yapılan genetik araştırmalar ama kızıl kurdun hem bayağı kurttan hem de kır kurdundan gen özellikleri taşıdığı ortaya çıkarmıştır. Bu yüzden bazı bilimciler kızıl kurdun, kurt ile kır kurdu karışımından oluşmuş bir melez olduğunu savunmaya başlamışlardır.

Diğer bir teze göre kızıl kurtlar, sayıları çok azaldığı ve bu yüzden uygun bir eş bulamadıkları için, kurt ve kır kurtları ile çiftleşmek zorunda kalmışlar ve bu yüzden bu türlerin genlerini taşımaya başlamışlardır.



</doc>
<doc id="197578" url="https://tr.wikipedia.org/wiki?curid=197578" title="Gülden Turalı">
Gülden Turalı

Gülden Turalı (6 Mart 1936, Ankara- 2002), Türk keman sanatçısıdır.

Türkiye'nin ilk kadın orkestra başkemancısıdır. 1973 yılından itibaren 2002'de ölümüne kadar İstanbul Devlet Senfoni Orkestrası'nda başkemancılık görevini Yusuf Güler Aksöz'le dönüşümlü yürütmüştür. 1974-1992 yılları arasında Mimar Sinan Üniversitesi Devlet Konservatuvarı'nda keman dersleri vermiştir.

1936 yılında Ankara'da dünyaya geldi. Keman çalmaya 5 yaşında başladı. İlk keman derslerini Kazım Ülgen'den aldı, İstanbul Devlet Konservatuvarı Yüksek Bölümünde Liko Amar'ın sınıfından mezun oldu ve aynı yıl Münih Yüksek Müzik Akademisi'nin yüksek bölümüne kabul edildi. Önce Karl Freund, sonra da Wilhelm Stross ile çalışıp akademiyi bitirdi. Daha sonra Rudof Hindemith ile üç yıl yorum ve oda müziği çalışıp 1961 yılında yurda döndü ve eşi Teoman Turalı ile İstanbul'a yerleşti, daha sonra İstanbul Devlet Senfoni Orkestrası'na (İDSO) dönüşen İstanbul Şehir Orkestrası'na girdi, İDSO'da "başkemancı ve konzertmeister" oldu. Bu görevi 20 Ocak 2002'de kanser nedeniyle hayatını yitirinceye kadar sürdürdü.

Sanatçı ayrıca İstanbul Oda Orkestrası, Mimar Sinan Solistleri, Akbank Oda Orkestrası gibi oda orkestralarının başkemancılığını yapmıştır. Bir yaylı çalgılar dörtlüsü kurmuş ve gerek bu dörtlüyle gerekse solist olarak çok sayıda konser vermiştir.

1974-1992 yılları arasında Mimar Sinan Güzel Sanatlar Üniversitesi'nde keman öğretmeni olarak birçok tanınmış kemancı yetiştirmiştir.<ref name=evin/Z

2004 yılından bu yana Gülden Turalı anısına Mersin Üniversitesi tarafından genç ve çocuk yarşmacılara yönelik ulusal bir keman yarışması düzenlenmektedir.

Mersin Üniversitesi Devlet Konservatuvarı tarafından 2004 yılından itibaren anısına iki yılda bir keman yarışması düzenlenmektedir.


</doc>
<doc id="197580" url="https://tr.wikipedia.org/wiki?curid=197580" title="64. Altın Küre Ödülleri">
64. Altın Küre Ödülleri

64. Altın Küre Ödülleri adayları ve ödülü kazananların listesi aşağıda sıralanmaktadır. Ödüller 2006 yılının en iyi televizyon dizileri ile en iyi filmlerini belirlemek amacıyla verildi. Bu ödüle aday gösterilen kişiler ve filmler genelde bu senenin Akademi ve Emmy Ödülleri'nin favorileri sayılır.

Adaylar 14 Aralık 2006 tarihinde anons edildi ve ödül töreni 15 Ocak 2007 tarihinde Beverly Hills, California'da bulunan Beverly Hilton'da düzenlendi.

64. Altın Küre Ödülleri, Türkiye'de CNBC-e kanalında simultane çeviri, E2 kanalında ise orijinal dille canlı olarak yaınlandı.





























</doc>
<doc id="197583" url="https://tr.wikipedia.org/wiki?curid=197583" title="Tanpınar Ödülleri">
Tanpınar Ödülleri

Tanpınar Ödülleri, 2001 yılından beri her yıl "Bursa'da Zaman" şiirinin yaratıcısı Ahmet Hamdi Tanpınar'ın ölüm yıldönümü olan 24 Ocak'ta düzenlenen bir törenle edebiyatın değişik alanlarında Bursa üzerine üretilmiş eserlere verilen ödüldür.

Tanpınar'ın anısını yaşatmak ve Bursa üzerine oluşturulmuş edebiyat eserlerine yenilerini katmak amacıyla düzenlenen yarışma, Bursa Osmangazi Belediyesi tarafından organize edilmektedir.

Yarışma yıllara göre aşağıdaki edebiyat dalı ve konularda düzenlenmiş, şu sanatçılar ödül kazanmştır:



</doc>
<doc id="197599" url="https://tr.wikipedia.org/wiki?curid=197599" title="O Şimdi Mahkum">
O Şimdi Mahkum

O Şimdi Mahkum, 2004 çıkışlı Türk filmi. Senaryosunu Levent Kazak'ın yönetmenliğini Abdullah Oğuz'un yaptığı filmin başrollerini Burhan Öçal, Yavuz Bingöl, Levent Kazak, Gökhan Özoğuz, Erkan Can ve Zafer Algöz paylaşmıştır. Film 2005 yılında Antalya Altın Portakal Film Festivalinde dört ödül almıştır. 2002 yapımı "O Şimdi Asker" filminin devam filmidir.

Askerlik bittikten iki yıl sonra oldukça başarısız bir iş kariyeri olan Levent (Levent Kazak) “O Şimdi Mahkum” adında bir sitcom senaryosu yazıp, başrolü oynamasını için askerlik arkadaşı Athena grubunun solisti Gökhan’ın peşine düşer. 
Büyük bir aksilik sonucu başları belaya giren iki arkadaş hapse düşerler ve koğuşta eski arkadaşları Karlıdağ (Yavuz Bingöl) ile karşılaşırlar. Sonrasında ise kendilerimi yeraltı dünyasının hesaplaşması içinde bulurlar.

Film, 2005 yılındaki Altın Portakal Film Festivali'nde 4 ödül aldı.



</doc>
<doc id="197601" url="https://tr.wikipedia.org/wiki?curid=197601" title="Gülen Ayva Ağlayan Nar">
Gülen Ayva Ağlayan Nar

Gülen Ayva Ağlayan Nar, senaryosu Levent Kazak, yönetmenliği Bülent Kayabaş tarafından yapılmış, 1992 yılında Tele On adlı kanalda yayınlanan ilk absürt Türk dizilerinden biri.


</doc>
<doc id="197602" url="https://tr.wikipedia.org/wiki?curid=197602" title="Kültür dersleri">
Kültür dersleri

Kültür dersleri mesleki eğitim dışında bireyin sosyal ve toplumsal gelişimi için önemli kişisel gelişim dersleridir. Türkçe, matematik, Fen bilgisi, Din kültür, gibi.


</doc>
<doc id="197603" url="https://tr.wikipedia.org/wiki?curid=197603" title="Küresel yıldız kümesi">
Küresel yıldız kümesi

Küresel yıldız kümesi galaksi merkezi etrafında uydu gibi dolanan, yıldızların küresel bir bileşimidir. Küresel yıldız kümeleri yerçekimi ile bir arada durabiliyorlar. Yerçekimi sayesinde küresel bir şekle sahipler ve göreceli olarak merkeze doğru artan bir madde yoğunluğuna sahipler. Yıldız kümesinin bir alt kategorisi olan küresel yıldız kümesi, Latince bir sözcük olan ve küçük küre anlamına gelen "globulus" kelimesinden türetilmiştir.

Galaksi hâlesi içinde bulunan küresel yıldız kümelerinin, disk içinde bulunan daha az yoğunluktaki açık yıldız kümesine göre çok daha fazla yıldız içerdikleri ve daha yaşlı oldukları bulundu. Küresel yıldız kümeleri tam anlamıyla galaksi içerisinde yaygın durumdalar. Samanyolu galaksisi içinde şu âna kadar bulunan 150 ila 158 tane küresel yıldız kümesi var. Belki de 10 ila 20 arasında hala keşfedilmemiş küresel yıldız kümesi vardır. Daha büyük galaksiler daha fazla kümeye sahip olabilirler. Örneğin, Andromeda, 500 gibi büyük sayıda küresel yıldız kümesine sahip olabilir. M87 gibi bazı devasa eliptik galaksilerde, özellikle galaksi kümelerinin merkezinde, 13,000 tane küresel yıldız kümesi bulunabilir. Bu küresel yıldız kümeleri galaksi etrafında, 40 kiloparsek (yaklaşık olarak 131,000 ışık yılı) gibi büyük yarıçaplarda dolanırlar.

Yerel gruptaki her yeterli kütleye sahip galaksida, bağlantılı küresel yıldız kümesi grupları vardır. Neredeyse incelenmiş her büyük galaksinin, küresel yıldız kümesi sistemine sahip olduğu bulunmuştur. Yay eliptik cüce galaksisi ve Büyük köpek cüce galaksisi’nin kendi küresel yıldız kümelerini( örneğin Palomar 12 ) Samanyolu galaksisine bağışlama süreci içinde oldukları görülüyor. Bu, geçmişte kaç tane küresel yıldız kümesinin yakalanmış olabileceğini gösteriyor.

Küresel yıldız kümelerinin galaksideki ilk yıldızların üretiidiği yer gibi görünmesine rağmen, galaksi evrimindeki kökenleri ve rolleri hala açık değil. Küresel yıldız kümelerinin cüce eliptik galaksilerinden önemli ölçüde farklı olduğu görüldü ve ayrı bir galaksiden ziyade ana galaksideki yıldız oluşumunun bir parçası olarak ortaya çıktılar. Bununla birlikte, astronomlar tarafından önerilen son tahminler gösteriyor ki küresel yıldız kümeleri ve cüce küresel galaksiler açıkça ayrılmayabilir.

İlk keşfedilen küresel yıldız kümesi M22 idi. 1665 yılında Alman amatör astronom Abraham Ihle tarafından keşfedildi. Bununla birlikte, ilk teleskoplara verilen ışık düzengeci ile küresel yıldız kümeleri içindeki bireysel yıldızların açısal çözünürlükleri, Charles Messier M4 cismini gözleyene kadar belirlenememişti. Keşfedilen ilk sekiz küresel yıldız kümesi tabloda gösterilmiştir. Hemen sonrasında, Abbé Lacaille, NGC 104, NGC 4833, M55, M69 ve NGC 6397 cisimlerini 1751–52 kataloğunda listelemiştir. Sayıdan önce gelen "M" Charles Messier’in kataloğuna atıfta bulunurken, "NGC" ise John Dreyer tarafından hazırlanan Yeni Genel Katalog’a atıfta bulunur.

William Herschel araştırmaya başlamadı çünkü 1782’de büyük teleskopları kullanarak programı uygulayamamıştı. Bilinen 33 küresel yıldız kümesindeki yıldızları çözümleyebilmişti ve aynı zamanda 37 yeni küresel yıldız kümesi daha buldu. Herschel’in 1789 yılındaki derin gökyüzü cisimleri kataloğunda, ilk defa "küresel yıldız kümesi" adını kullandı ve tanımladı.

Keşfedilen küresel yıldız kümesi sayısı gittikçe artmaya devam etti, 1915’te 83’e ulaştı, 1930’da 93’ye ulaştı ve 1947 yılı itibarıyla 97’ye ulaştı. Toplamda 152 küresel yıldız kümesi Samanyolu galaksisi içinde keşfedilmiştir. Samanyolu dışında ise 180 ± 20 gibi bir sayı olduğu tahmin ediliyor. Bu ekstra ve keşfedilmemiş küresel yıldız kümelerinin Samanyolu dışındaki gaz ve tozun arkasında gizlendiği düşünülüyor.

1914’ün başlarında, Harlow Shapley küresel yıldız kümeleriyle alakalı bir dizi çalışmaya başladı ve yaklaşık 40 civarında bilimsel makale yayımladı. Kümelerdeki RR Lyrae değişenini inceledi, buralarda sefe değişeninin olduğunu varsaymıştı. Bunların periyot-parlaklık ilişkilerini kullanarak mesafe tahminleri yaptı. Daha sonra, sefe değişenlerinden daha sönük RR Lyrae değişenleri bulundu. Bu Shapley’in kümelerin mesafelerini çok fazla hesaplamasına neden oldu.

Samanyolu galaksisi içindeki küresel yıldız kümelerinin çok büyük bir kısmı galaksi merkezi etrafında bulunuyor. 1918’de, Harlow Shapley tarafından asimetrik dağılımları kullanılarak galaksinin bütün boyutlarına karar vermek için kullanıldı. Küresel yıldız kümelerinin gök ada merkezi etrafında hemen hemen küresel bir dağılım gösterdiği farzedildi. Harlow Güneş’in galaksi merkezine göre konumunu tahmin etmek için kümelerin konumlarını kullandı.

Tahminleri önemli ölçüde hata payı içerse de, gösterdi ki galaksinin boyutları önceki halinden çok daha büyük. Hata payı Samanyolu içindeki toz bulutlarından kaynaklanıyor. Tozlar, küresel yıldız kümelerinden Dünya’ya ulaşan ışığı önemli ölçüde azaltıyor. Bu da daha uzakta görünmelerine sebep oluyor. Shapley'in tahminleri şu anda kabul edilen değerle, 10’un katları dahilinde aynıdır.

Shapley'in ölçümleri gösteriyor ki Güneş göreceli olarak galaksi merkezinden uzakta. Daha önce çıkarılan sonucun aksini söyler, önceki sonuçlar sıradan yıldızların dağılımlarıyla neredeyse aynı olduğunu gösteriyordu. Gerçekte, sıradan yıldızlar galaksi diski içindedirler. Genellikle gaz ve toz bulutları sebebiyle gizlenirler. Küresel yıldız kümeleri galaksi diski dışında konumlanmışlardır ve olduğundan çok daha fazla mesafelerde görünürler.

Shapley sonradan kümeler hakkındaki çalışmaları sebebiyle Henrietta Swope ve Helen Battles Sawyer tarafından desteklendi. 1927 ve 29 yıllarında, Harlow Shapley ve Helen Sawyer kümeleri merkeze doğru olan yoğunluk derecesine göre sınıflandırmaya başladı. En fazla yoğunluğa sahip kümeler Sınıf 1 olarak belirlendi. Azalan yoğunluğa göre, kümeleri Sınıf XII’ye kadar başarıyla belirlediler. Bu sınıflandırma Shapley-Sawyer Yoğunluk Sınıflandırması ("Shapley–Sawyer Concentration Class") olarak biliniyor. Bazen Romen rakamları yerine Sınıf 1-12 olarak sayılarla ifade ediliyor.

Küresel yıldız kümelerinin oluşumu, az anlaşılmış bir olguyu geride bırakıyor. Küresel yıldız kümelerindeki yıldızların tek bir nesilden ortaya çıkıp çıkmadığını veya yüzlerce milyon yıl içinde birçok nesilden meydana gelip gelmediğini belirsiz bırakıyor. Birçok küresel yıldız kümesinde, çoğu yıldız neredeyse yıldız evriminin aynı evresinde. Bu da aynı zamanlarda oluştuklarını destekliyor. Bununla birlikte, yıldız oluşumunun tarihçesi kümeden kümeye değişiyor. Bazı yıldız kümeleri yıldız popülasyonunun açıkça gösteriyor. Buna örnek olarak, Büyük Macellan Bulutu’ndaki küresel yıldız kümeleri çift modlu popülasyon örneği sergiliyorlar. Büyük Macellan Bulutu’ndaki küresel yıldız kümeleri, gençlikleri boyunca büyük moleküler bulutlarla çarpışmış olabilirler ve bunun sonucunda yıldız oluşum evresinin ikinci aşamasına geçmiş olabilirler. Bu yıldız oluşumu, birçok küresel yıldız kümesinin yaşı düşünüldüğünde göreceli olarak kısadır.

Aynı zamanda Evren'deki bu popülasyonun çok katlılığına sebep olarak dinamik bir kökeni olduğu önerildi. Örneğin Hubble Uzay Teleskobu Anten Galaksilerinde kümelerin kümesini gözledi, buralar galaksi içindeki yüzlerce parsek genişliğinde bölgeler. Bu bölgelerde kümelerin birçoğu en sonunda çarpışıp iç içe geçeceklerdir. Birçoğu önemli bir yelpazede asırlardır mevcuttur, iç içe geçmeleri kümelerin çiftli veya çoklu popülasyon dağılımlarına sahip olmalarına izin veriyor.

Küresel yıldız kümesi gözlemleri gösterdi ki yıldız oluşumları, etkin yıldız oluşumlarının olduğu bölgelerde yavaşça artıyor. Buralardaki yıldızlararası ortamda, normal yıldız oluşumunun olduğu bölgelere göre daha fazla kütle çekimi var. Küresel yıldız kümesi oluşumları yıldız yağmuru denen bölgelerde ve etkileşim halindeki galaksilerde yaygın. Araştırmalar, merkezdeki süper kütleli kara deliğin kütlesi ile eliptik ve merceksi galaksilerdeki küresel küme sistemlerinin boyutları arasında bir ilişki olduğunu gösteriyor. Bunun gibi galaksilerdeki, süper kütleli kara deliğin kütlesi genellikle galasinin içindeki tüm küresel yıldız kümelerinin toplam kütlesine yakındır.

Bilinen hiçbir küresel yıldız kümesi aktif yıldız oluşumu sergilemiyor. İstikrarlı bir görünümle, küresel yıldız kümeleri genellikle galaksideki en yaşlı objelerdir ve yıldızların kümelendiği ilk oluşumlardır. Çok büyük yıldız oluşum bölgeleri olarak bilinen süper yıldız kümesi, örneğin Samanyolu galaksisindeki Westerlund 1, küresel yıldız kümelerinin öncüleri olabilir.

Küresel yıldız kümeleri genellikle yüz binlerce metalliği düşük yaşlı yıldızlardan oluşur. Küresel yıldzı kümelerinde bulunan yıldızların türlerinin spiral galaksilerdeki galaksi tümseğinde bulunan yıldızlarla benzer olduğu bulundu. Ancak sadece birkaç milyon kübik parsek hacme sığdırılmıştır. Gaz ve toz bulutlarından yoksundurlar. Bütün gaz ve toz bulutunun çok uzun zaman önce yıldızlara dönüştüğü farzediliyor.

Küresel yıldız kümeleri çok yüksek yoğunluktaki yıldızlar içerebilir. Ortalama olarak bir kübik parsek başına 0.4 yıldız vardır ancak bu sayı kümenin çekirdeğine yaklaştıkça 100’e ve 1000’e ulaşabilir.
Küresel yıldız kümesi içindeki yıldızlar arasındaki tipik uzaklık yaklaşık 1 ışık yılıdır. Ancak merkezdeki mesafeler, Güneş Sistemi boyutlarıyla karşılaştırılabilir.

Bununla birlikte buraların gezegen sistemlerinin yaşamına devam edebilmesi için uygun bölgeler olduğu düşünülmüyor. Kümelerin merkezindeki yoğunluktan dolayı geçen yıldızların yörüngesindeki küçük sapmalar, gezegen yörüngelerinin dinamik olarak sabit olmamasına neden oluyor. Bir gezegen, yıldız etrafında 1 astronomik birim uzaklığındaki yörüngesinde, 47 Tucanae gibi merkezi yoğun bir küme içinde dönerken sadece 10 yıl boyunca yaşayabilir. Pulsar (PSR B1620−26) etrafında dönen bir gezegen sistemi M4 küresel yıldız kümesine aittir. Ancak bu gezegenler pulsarın oluşmasından hemen sonra oluşmuş gibi görünüyor.

Samanyolu galasisindeki, Mayall II galaksisindeki ve Andromeda Galaksisindeki Omega Centauri gibi bazı küresel yıldız kümeleri olağanüstü bir biçimde büyüktürler. Birkaç milyon güneş kütlesine ve çoklu yıldız popülasyonlarına sahiptirler. Her ikisi de, süper kütleli küresel yıldız kümelerinin aslında daha büyük galaksilerce tüketilmiş cüce galaksilerin çekirdeği olduğuna dair kanıt olarak sunuluyor. Samanyolu galaksisindeki küresel yıldız kümesi popülasyonunun yaklaşık çeyreği yakınlarındaki komşu cüce galaksilerle birleşmiş olabilir.

M15 gibi birçok küresel yıldız kümesi son derece büyük kütleli çekirdeğe sahiptir. Merkezlerinde karadelik barındırabilirler. Simülasyonlar daha az kütleli kara deliklerin, merkezdeki nötron yıldızlarının yoğunluğundan veya büyük beyaz cücelerin olabileceğini gösteriyor. Bu simülasyonlar gözlemleri güzelce açıklayabiliyor.

Küresel yıldız kümeleri normalde Popülasyon II yıldızları içerirler. Bu yıldızlar Pöpülasyon I yıldızları(örneğin Güneş) ile karşılaştırıldığında hidrojen ve helyumdan başka elementleri de düşük oranda içerirler. Astronomlar bu ağır elementleri metaller olarak adlandırırlar ve bu elementlerin orantılarını metallik olarak adlandırırlar. Bu elementler yıldız nükleosentezi sırasında üretilmişlerdir ve daha sonra yıldızlararası maddeye katılarak geri dönüştürülürler. Buralarda yıldızların bir sonraki nesline geçiş yaparlar. Bunun sonucu olarak, metallerin oranları yıldızın yaşı hakkında gösterge olabilir. Daha yaşlı yıldızlar tipik olarak daha düşük metalliğe sahiptir.

Hollandalı astronom Pieter Oosterhoff farkına vardı ki görünüşte küresel yıldız kümelerinin iki farklı popülasyonu var. Şimdilerde "Oosterhoff grupları" olarak biliniyorlar. İkinci grup nispeten daha uzun periyoda sahip RR Lyrae değişen yıldızlara sahiptir. İki grup da tayf çizgilerinin zayıf olduğu metalik elementler içerirler. Ancak Oosterhoff tip I’deki yıldızların tayf çizgileri tip II’dekilerin tayf çizgileri kadar zayıf değiller. Bu yüzden tip I metal zengini olarak adlandırılırken tip II metal fakiri olarak adlandırılır.

Bu iki popülasyon birçok galakside gözlendi, özellikle devasa büyüklükteki eliptik galaksilerde.İki grup da neredeyse Evren'in kendisi kadar yaşlı ve benze yaştalar. Ancak metal bolluğu açısından farklılık gösterirler. Birçok senaryo bu alt popülasyonları açıklamak için önerildi. Bunlardan bazıları, şiddetli gaz zengini galaksi birleşmeleri, cüce galaksilerin büyümesi ve tek bir galaksideki çoktu yıldız oluşum fazları. Samanyolu galaksimizde metal fakiri kümeler hâle ile birlikte bulunur. Metal zengini kümeler tümsek ile birlikte bulunur.

Samanyolu galaksimizde, düşük metalik özellik gösteren kümelerin büyük bir kısmının, galaksi hâlesinin dış kısmı boyunca bir düzlemde dizildiği keşfedilmiştir. Bu sonuç, galaksideki tip II kümelerinin uydu galaksilerden yakalandığı tartışmasını ortaya çıkardı. Daha önceden küresel yıldız kümesi sistemlerinin Samanyolu’nun en eski üyeleri olduğu düşünülüyordu. İki küme tipi arasındaki fark, iki galaksinin kendi küme sistemlerinden oluştuğu zaman gecikmeli olarak açıklanmış oldu.

Küresel yıldız kümeleri çok fazla yıldız yoğunluğuna sahiptir. Aynı zamanda yakın etkileşimler ve yıldızların çarpışmaları göreceli olarak sık gerçekleşir. Bu değişikliklere rastlanması sebebiyle, bazı egzotik sınıfına giren yıldızlar (örneğin mavi başıboşlar, milisaniye pulsarları, düşük kütleli x ışını ikilileri) küresel yıldız kümelerinde yaygındırlar. Bir mavi başıboş, iki yıldızın birleşmesinden oluşmuştur. Bir çift yıldız sistemi ile karşılaşma sonucu oluşması muhtemel. Sonuçta ortaya çıkan yıldız, küme içindeki aynı parlaklığa sahip yıldızlarla karşılaştırıldığında daha yüksek sıcaklığa sahiptir. Kümenin ilk başlarında oluşan anakol yıldızlarıyla farklılık gösterir.

Astronomlar 1970’lerden beri küresel yıldız kümeleri içerisinde kara delik araştırması yapıyorlar. Bu görev için gereken çözümler, ancak Hubble uzay teleskobu ile yapılan heyecanlı keşiflerle doğrulanmıştır. Bağımsız programlarda, 4000 Güneş kütlesine sahip orta büyüklükteki kara deliğin var olduğu öne sürüldü. M15 küresel yıldız kümesindeki HST gözlemlerine ve Andromeda Galaksisi’ndeki 20,000 Güneş kütleli kara deliğe sahip Mayall II kümesindeki gözlemlere dayanarak öne sürüldü. Mayall II’den gelen x-ışını ve radyo emisyonlarının orta kütleli bir kara delik için uyumlu olduğu görülüyor.

Bunlar belirli ilgi alanlarıdır çünkü orta kütleli kara deliklerin keşfedildiği ilk yerlerdir. Geleneksel yıldız kütleli kara delikler ve süper kütleli kara delikler galaksilerin merkezinde keşfedilmişlerdir. Bu orta kütleli kara deliklerin kütleleri kümenin kütlesi ile orantılıdır. Devam eden süreçte, öncelikle süper kütleli karadelik ile kara delik çevreleyen galaksi arasında keşfedilmişlerdir.

Orta kütleli kara deliklerin varlığı şüpheyle karşılandı. Küresel yıldız kümelerindeki en ağır objelerinin küme merkezine doğru göç etmeleri umuluyordu. Holger Baumgardt ve onunla ortak çalışanlar tarafından, kütle ışık oranı iki kağıda işaretlendi. M15 ve Mayall II’de olduğu gibi kara delik olmasa bile kütle ışık oranının keskin bir şekilde küme merkezine doğru artması gerektiğini buldular.

Hertzsprung-Russell diyagramı (HR-diyagram), yıldızların birçok çeşidinin yer aldığı bir grafiktir. Renk ölçeğine karşılık görünen mutlak parlaklıklarının grafik üzerinde gösterilmesidir. B’den V’ye renk ölçeği,mavi ışıktaki veya B’deki yıldızın şiddeti ile görünen ışıktaki şiddeti(veya V) farklıdır. Büyük pozitif değerler kırmızı yıldızlara karşılık gelir. Bu yıldızların yüzey sıcaklığı düşüktür. Negatif değerler yüzey sıcaklığı fazla olan mavi yıldızlara karşılık gelir.

HR diyagramında Güneş’e yakın olan yıldızlar, çeşitli kütledeki, yaştaki ve bileşimlerdeki yıldızların bir dağılımını gösteriyor. Yıldızların birçoğu, yıldızların sıcaklığı arttıkça şiddetin de arttığı anakol olarak adlandırılan eğimli çizgi üzerinde dağılmışlardır. Bununla birlikte, diyagram evrimlerinin daha sonraki aşamalarında olan yıldızları da içeriyor. Bu yıldızlar anakol eğiminden uzaktadırlar.

Küresel yıldız kümesi içindeki bütün yıldızlar bizden yaklaşık olarak aynı mesafededirler. Mutlak şiddetleri kadirlerine göre değişiklik gösterir. Küresel yıldız kümesindeki anakol yıldızların güneş sisteminin komşularındaki benzer yıldızlarla karşılaştırılabilecek çizgi üzerine düşeceği düşünülüyor. Bu varsayımın kesinliği, yakın kısa periyotlu değişkenlerin şiddetlerinin karşılaştırılarak elde edilen veriler ile doğrulandı. Örneğin, RR Lyrae yıldızları ve sefe değişeni.

HR diyagramındaki eğim üzerindeki eşleştirerek, kümedeki anakol yıldızlarının mutlak şiddetleri de bulunabilir. Yıldızların kadirlerine dayanarak kümenin bizden olan uzaklığı tahmin edilebilir. Göreli ve mutlak şiddet arasındaki fark, uzaklık modülü olarak adlandırılır ve mesafe tahminlerinde kullanılabilir.

Belirli bir küresel yıldız kümesi içindeki yıldızlar HR diyagramında gösterilmiştir. Birçok açıdan yaklaşık olarak bütün yıldızlar çok iyi tanımlanmış bir eğri üzerine göreceli olarak düşerler. Bu HR diyagramındaki Güneş’e yakın yıldızlar için değişiklik gösterir. Bu yıldızlar farklı yaşta ve kökende olan bir grup yıldızdır. Küresel yıldız kümesi için eğimin şekli bir grup yıldızın karakteristik özelliğidir. Bu yıldızlar yaklaşık olarak aynı zamanda, aynı materyalden oluşmuştur. Sadece ilk kütleleri farklılık gösterir. HR diyagramındaki her bir yıldızın konumu, yaş ile çeşitlilik gösteir. Küresel yıldız kümesindeki eğimin şekli, yıldız popülasyonunun bütün yaşını hesaplamada kullanılabilir.
En büyük anakol yıldızları aynı zamanda en büyük mutlak şiddete sahip ve bu aşama yıldızların dev yıldız evresine geçişte ilk evrimidir. Daha küçük kütleli yıldızlar da dev yıldız evresine geçiş yapar. Böylelikle tek bir küme popülasyonunun yaşı, dev yıldız evresine geçiş yapmaya başlayan yıldızlara bakarak bulunabilir. Bu oluşumlar, HR diyagramındaki anakol çizgisinin üst sağ tarafını büker. Bu eğrinin mutlak şiddeti doğrudan küresel yıldız kümesinin yaş fonksiyonudur. Bu yüzden yaş ölçeği, şiddete paralel olan eksene çizilebilir.

Ek olarak, küresel yıldız kümeleri, en soğuk beyaz cücelerin sıcaklığına bakılarak tarihlendirilebilir. Küresel yıldız kümeleri için tipik sonuçlar gösteriyor ki, 12.7 milyar yıl olacak kadar yaşlı olabilirler. Bu onlarca milyon yıl yaşında olan açık yıldız kümelerinin tam tersidir.

Küresel yıldız kümelerinin yaşları, tüm Evren'in yaş limitine ulaşıyor. Bu alt limit kozmolojide önemli bir kısıtlamadır. Tarihte, astronomlar kozmolojik modellerin izin verebileceğinden daha yaşlı görünen küresel yıldız kümelerin yaşlarını tahmin etme ile karşı karşıya geldiler. Bununla birlikte, kozmolojik değişkenlerin derin gökyüzü araştırmaları ve Hubble Uzay Teleskobu gibi uydular sayesinde yapılan daha iyi ölçümleri ile bu sorunun yeniden çözümleneceğini gösteriyor.

Küresel yıldız kümeleri üzerine yapılan evrimler çalışmalar aynı zamanda kümeyi oluşturan gaz ve tozun birleşmeye başladığındaki değişikleri belirlemek için kullanılabilir. Ağır elementlerin çokluğundaki değişiklikler kullanılarak evrimdeki değişiklikler belirlenebilir. Küresel yıldız kümeleri üzerinde yapılan çalışmalardan toplanan veriler daha sonra Samanyolu’nun evrimi üzerinde çalışmak için kullanıldı.

Küresel yıldız kümeleri içinde mavi başıboşlar olarak bilinen az sayıda yıldız gözlendi. Anakol üzerinde daha mavi ve parlak yıldızların olduğu tarafa doğru devam ettiği görülüyor. Bu yıldızların kökeni hala açıklanamadı ancak birçok model bu yıldızların çoklu yıldız sistemlerindeki kütle transferi sonucu oluştuğunu öne sürüyor.

Açık yıldız kümelerinin aksine birçok küresel yıldız kümesi, kendi yıldızlarının büyük çoğunluğunun yaşam süreleriyle karşılaştırılabilir. Bununla birlikte, muhtemel bir istisna, diğer büyük kütlelerle gelgitten etkilenen güçlü etkileşimler yıldızların dağılımıyla sonuçlanıyor.

Tekrar oluştuktan sonra küresel yıldız kümesi içindeki yıldızlar yerçekimsel olarak birbirleriyle etkileşime giriyorlar. Yıldızların hız vektörünün sonucu sabit bir şekilde değiştirilmiştir. Bunun için karakteristik bir aralık dinlenme zamanı (ing. relaxation time) olarak adlandırılmıştır. Bu yıldızın küme ile çarpışması için gereken yıldıza ait sürenin karakteristik uzunluğu ile bağlantılıdır. Dinlenme zamanının değeri kümeden kümeye değişiklik gösterir. Ancak ortalama değer 10 yıldır.

Küresel yıldız kümelerinin genellikle küresel yapıda görünmelerine rağmen, gelgit ile ilgili olan etkileşimlerden dolayı eliptik yapıda da olabilirler. Samanyolu ile Andromeda galaksisindeki kümeler tipik olarak basık küresel yapıdadırlar. Bununla birlikte Büyük macellan bulutundakilerin daha eliptik yapısı vardır.

Astronomlar standart yarıçaplarla küresel yıldız kümelerinin morfolojilerinin özelliklerini saptamaya çalışıyorlar. Bunlar merkezin yarıçapı ("r"), yarım ışık yarıçapı ("r") ve gelgit yarıçapıdır. ("r"). Kümenin bütün parlaklığı sabit bir şekilde küme merkezinden uzaklaştıkça azalır. Çekirdeğin yarıçapı, görünen yüzey parkalığının yarıya düştüğü mesafedir. Yarım ışık yarıçapı karşılaştırılabilir bir büyüklüktür. Çekirdekten olan mesafe kümenin toplam parlaklığın yarıya düştüğü yeri gösterir. Bu tipik olarak çekirdek yarıçapından büyüktür.

Yarım ışık yarıçapı kümenin dış kısmındaki yıldızları içerir. Bu yüzden teorisyenler yarım kütle yarıçapını da kullanacaklardır. ("r")—Bu yarıçap kümenin toplam kütlesinin yarısının bulunduğu kısımdır. Kümenin yarım kütle yarıçapı tüm boyutla karşılaştırıldığında küçüktür. Çünkü yoğun bir çekirdek kısmına sahiptir. Buna örnek olarak Messier 3 (M3) gökcismini verebiliriz. M3’ün görünen boyutları yaklaşık olarak 18 açısal dakikadır ancak yarım kütle yarıçapı sadece 1.12 açısal dakikadır.

Bütün küresel yıldız kümeleri büyük yarıçaplara sahip olmasına rağmen, neredeyse bütün küresel yıldız kümeleri 10 parsekten az olan yarım ışık yarıçapına sahiptir (mesela NGC 2419 (R = 18 pc) ve Palomar 14 (R = 25 pc)).

Son olarak gelgit yarıçapı veya Roche limiti, küresel yıldız kümesinin merkezinden, kümenin kendisine nazaran galaksiden kaynaklanan dış yerçekimsel etkinin küme içindeki yıldızlara daha fazla etkisinin olduğu yere kadar olan mesafedir. Bu mesafe kümeye ait bireysel yıldızların galaksi tarafından uzaklaştırılabildiği mesafedir. M3’ün gelgit yarıçapı yaklaşık olarak 40 açısal saniyedir, veya yaklaşık olarak 113 parsektir 10.4 kiloparsek mesafesinde.

Bir küresel yıldız kümesinin çekirdeğinden olan uzaklığına göre verilen fonsiyonuna bakarak parlaklık eğrisi ölçülebilir. Samanyolu gök adasındaki birçok yıldız kümesinin parlaklığı mesafe azaldıkça sabit bir şekilde artıyor. Çekirdekten belirli bir uzaklığa kadar artıyor daha sonra parkalık sıfırlanıyor. Genel olarak bu mesafe çekirdekten 1-2 parsek uzaklığındadır. Bununla birlikte küresel yıldız kümelerinin yüzde 20’si "çekirdek çökmesi" olarak isimlendirilmiş bir süreç içine girerler. Bu küme çeşidinde, parlaklık çekirdeğe kadar sabit bir şekilde artmaya devam eder Çekirdeği çökmüş küresel yıldız kümesi çeşidine M15 örnek olarak verilebilir.

Çekirdek çökmelerinin, küresel yıldız kümesi içindeki çok büyük yıldızların daha küçük bileşenleri ile karşılaştığında gerçekleştiği düşünülüyor. Zaman geçtikçe, dinamik süreçler bireysel yıldızların küme merkezinden kümenin dışına doğru göç etmesine neden oluyor. Bu çekirdek bölgesindeki net kinetik enerjide bir kayıba neden oluyor. Yıldızların daha sıkışık bir hacimde grup halinde bulunmasına neden oluyor. Bu dengesizlik meydana geldikçe kümenin merkez bölgesi yıldızlarla daha kalabalık ve yoğunluğu fazla olacak. Kümenin yüzey parlaklığı ise doruğa çıkacak. (Çekirdek çökmesi parlaklık dağılımına sebep olan tek bir mekanizma değildir. Aynı zamanda merkezdeki çok büyük kütleli bir karadelik sayesinde parlaklık zirveye çıkabilir.) Zamanın daha uzun bir periyodu geçtikten sonra, devasa yıldızlar çekirdek yakınlarında yoğunlaşmaya başlıyorlar. Bu olay kütle ayrımı olarak adlandırılır.

Çift yıldız sistemlerinin dinamik ısıtıcı etkileri, kümenin başlangıçtaki çekirdek çökmesini önlemek için çalışıyor. Bir yıldız, çift yıldız sisteminin yakınlarından geçerken çiftin birinin yörüngesi daralır ve enerjisini kaybeder. Aksine, küresel yıldız kümesi tekrar tekrar spiral galaksi düzlemi boyunca geçerken gelgit şoklarının etkileri çekirdek çökmesini ivmelendirmeye meyillidir.

Çekirdek çökmesinin farklı aşamaları üç parçaya bölünebilir.Küresel yıldız kümesinin büyüme çağı boyunca, çekirdek çökme süreci yıldızın merkezine yakın kısımda başlar. Bununla birlikte, çift yıldız sistemlerindeki etkileşimler, küme orta yaşlara yaklaştıkça ilerideki çekirdek çökmelerini önler. Son olarak, merkezi çift yıldızlar bozulmuş veya dışarı atılmış olsun, merkezdeki yoğunluğu daha sıkı hâle getirir.

Çökmüş çekirdek bölgesindeki yıldızların etkileşimleri daha yoğun çift yıldız sistemlerinin oluşmasına zemin hazırlıyor. Diğer yıldızların bu yoğun çift yıldızlarla etkileşmeleri merkezdeki enerjiyi artırıyor. Bu ise küresel yıldız kümesinin yeniden genişlemesine neden oluyor. Çekirdek çökmesi için geçen zaman tipik olarak galaksinin yaşından daha azdır. Galaksi içindeki küresel yıldız kümelerinin birçoğu çekirdek çökmesi aşamsını geçmiştir ve daha sonra genişlemiştir.

Hubble Uzay Teleskobu, küresel yıldız kümelerindeki kütle ayrımı sürecinin gözlemsel kanıtlarını sağlamak için kullanıldı. Daha ağır yıldızlar yavaşça merkeze çöküyor ve kümenin çekirdeğinde kalabalıklaşıyorlarken hafif yıldızlar hızlıca kümenin dış sınır çizgisinde daha çok zaman geçirmeye meyilliler. Küresel yıldız kümesi 47 Tucanae, yaklaşık 1 milyon yıldızdan oluşmuştur ve Güney yarımküredeki en yoğun küresel yıldız kümelerinden biridir. Bu küme yoğun fotografik araştırmalara maruz kalmıştır. Bu araştırmalar astronomlara küme içindeki yıldızların hareketlerini inceleme olanağı sunmuştur. Küme içindeki yaklaşık 15,000 yıldızın kesin hızları alınmıştır.

2008 yılında John Fregeau’un Samanyolu galaksisi içindeki 13 tane küresel yıldız kümesi için yaptığı çalışmalar gösteriyor ki bunlardan 3 tanesi sıra dışı büyük sayılarda X ışını kaynağı ya da X ışını çift sistemler. Bunlar kümenin orta yaşta olduğunu gösteriyor. Daha önce astronomlar tarafından başka bir yaş testi kullanılarak bu küresel yıldız kümeleri büyük yaşta sınıfına alınmışlardı çünkü merkezlerinde çok sıkı yoğunlukta yıldızlar bulunduruyorlar. Buradan çıkan sonuç, birçok küresel yıldız kümesinin, Fregeau tarafından çalışılmış diğer 10 tanesi de, daha önceden düşünüldüğü gibi orta yaşta olmadığı oldu. Gerçekte büyüme çağında oldukları bulundu.

Samanyolu ve Andromeda’daki bütün küresel yıldız kümelerinin parlaklığı Gauss fonksiyonu ile modellenebilir. Bu gauss ortalama şiddet M ve değişken σ ile tanımlanabilir. Küresel yıldız kümelerinin parlaklığındaki bu dağılım Küresel Yıldız Kümeleri Parlaklık Fonksiyonu (KYKPF)olarak adlandırılır. (Samanyolu için, M = , σ = büyüklüklerinde. ) KYKPF aynı zamanda diğer galaksilerin uzaklığını ölçmek için standart ışık olarak kullanılabilir.Samanyolu galaksisinde olduğu gibi uzaklaşan galaksilerdeki küresel yıldız kümelerinin Samanyolu galaksisindekilerle aynı yolu izlediği varsayımı yapılmıştır.

Küme çeşitleri arasındaki ayrım her zaman kesin sınırlarla ayrılamaz. Kategoriler arasındaki çizgiyi bulanıklaştıran objeler de bulunmuştur. Örneğin, Samanyolu’nun güney kısmında bulunan BH 176 hem açık yıldız kümesi hem küresel yıldız kümesi özellikleri gösteriyor.

2005 yılında, astronomlar Andromeda galaksisinde tamamen yeni bir çeşit yıldız kümesi keşfetti. Bu yıldız kümesi birçok açıdan küresel yıldız kümeleriyle benzerlik gösteriyor.Yeni bulunan yıldız kümeleri yüz binlerce yıldız içeriyor, bu sayı küresel yıldız kümelerinde bulunan yıldız sayısına yakındır. Bu kümeler, küresel yıldız kümeleri ile yıldız popülasyonu ve metallik gibi başka karakteristik özellikler de paylaşıyorlar. Onları küresel yıldız kümelerinden ayıran çok daha büyük olmaları, birkaç yüz ışık yılı genişliğinde ve yüzlerce kat daha az yoğunluklu. Yıldızlar arasındaki mesafe, yeni keşfedilen genişleyen kümelerde çok daha fazla. Parametik olarak, bu yıldız kümeleri küresel yıldız kümeleri ile cüce küresel galaksiler arasında bir yerdedir.

Bu yıldız kümelerinin nasıl oluştuğu henüz bilinmiyor. Ancak oluşumları küresel yıldız kümeleriyle bağlantılı olabilir. Neden M31 bu gibi yıldız kümelerine sahipken, Samanyolu’nda olmadığı henüz bilinmiyor. Aynı zamanda şu da bilinmiyor, eğer başka bir galaksi bu tip yıldız kümeleri içeriyorsa ancak M31’den farklıysa, bunun sebeninin ne olduğu bilinmiyor.


</doc>
<doc id="197605" url="https://tr.wikipedia.org/wiki?curid=197605" title="Hatikvah">
Hatikvah

Hatikva (İbranice: התקווה, Türkçe: "Umut"), İsrail'in ulusal marşıdır.

Bugün İsrail'in ulusal marşı statüsünde bulunan marşın sözleri, Orta Avrupalı-Yahudi Naftali Herz Imber tarafından ilk olarak 1878 yılında Ukrayna'nın Zolohiv kentinde 9 kıtalık bir şiir olarak kaleme alınmıştır.

Moldova ezgisi "Cucuruz cu frunza-n sus" 'u temel alınarak Samuel Cohen tarafından aranj edildi ve 1897 yılında I. Siyonist Kongrede Siyonizm'in marşı kabul edilerek Paul Ben-Haim tarafından Orkestra müziği olarak yeniden araj edildi. 1948 yılında İsrail Devleti kurulana kadar birçok değişiklikler geçiren marş, devlet kurulduğunda gayriresmî olarak millî marş olarak ilân edildi.

1897 yılında I. Siyonist Kongre'de Siyonizm'in marşı kabul edilerek Paul Ben-Haim tarafından Ukrayna Yahudileri'nin folklorik müzikleri ezgisinde bestelendi. 1948 yılında İsrail Devleti kurulana kadar birçok değişiklikler geçiren marş, devlet kurulduğunda gayriresmî olarak millî marş olarak ilân edildi.

Marş yeni versiyonunda, eskisinin sadece ilk dörtlüğü ile nakarat dörtlüğünü kapsıyordu, ayrıca ""Kudüs topraklarına geri dönme umudu"" ,""Özgür bir millet olma"" sözü ile değiştirilmişti.

İsrail'in millî marşı hakkında pek bilinmeyen fakat ilginç bir gerçek de vardır ki, İsrail hükûmeti 
millî marşlarını 2004 kasımına kadar resmî olarak ilân etmemişlerdir. Onyıllarca böyle söylenen marş Knesset'in devlet bayrağı ve arması ile çıkardığı kanunlar sırasında fark edilmiş ve yasa çıkararak resmiyet kazanmıştır.

Hatikva'nın müziği İtalyan besteci  Giuseppe Cenci'nin "La Mantovana" eserinden ilham alır. "La Mantovana, "Polonya, Ukrayna, Romanya ve Çek kültürlerindeki bazı şarkılara da ilham kaynağı olmuştur. Müzikal oluşumu 16. yüzyıla dayanan Hatikva'nın bugünkü halini Samuel Cohen tarafından 1888 yılında aldığı bilinmektedir. Hatikva'nın sözleri ise Zolochiv'lı yahudi şair Naphtali Herz Imber tarahından 1878 yılında yazılmıştır. Steven Spielberg'in yönnettiği 2005 yapımı "Münih" adlı filmin müzikleri arasında "Hatikvah" da yer alır.




</doc>
<doc id="197607" url="https://tr.wikipedia.org/wiki?curid=197607" title="BIOS">
BIOS

BIOS, (Basic Input-Output System) (Temel Giriş-Çıkış Sistemi). EPROM adı verilen bir yonga üzerinde ROM Bellek (Read Only Memory, tr: Salt Okunur Bellek) biçiminde yer alan bir tür yazılımdır. Bilgisayar açıldığı anda işlemciye tüm diğer donanımları sırasıyla tanıtır. Donanımların temel iletişim protokollerini belirler. İşletim sisteminin başlangıç öğelerinin herhangi bir sürücüden (H.d.d, CD-ROM vb.) yüklenmesini sağlar. İşletim sistemi çalışırken donanım ve işletim sistemi arasındaki ilişkileri düzenler.

Basic Input Output System (temel giriş çıkış sistemi)ın kısaltması olarak okunan BIOS, işletim sistemiyle donanım arasındaki bütün bağımsız sürücü programlarını yönetir. Donanım üreticileri, sürücüleri her işletim sistemine özgü olarak verir. İşletim sistemleri farklı yapılardaki PC’lerde çalışabilir (Windows Mac'te, Mac Windows'ta), ancak farklı donanımları işletim sistemine tanıtan BIOS’dur. Bellekte çalışan bir arabirimdir ki, işletim sistemi ile donanım arasındaki, sürücüler toplamını içeren yazılımdır. Bir kısmı ROM denilen bellek çiplerine yüklüdür. Bios’un üç kaynağı vardır: 

Anakarttaki BIOS sistemi çalıştıran ilk sürücü yazılımıdır. BİOS bütün sürücüleri içermez, birçok ek kart takıldığında bunların içindeki ROM'un kodunu okuyarak işletim sistemi açılmadan önce sürücüyü yükler.
BIOS’la CMOS (complementary metal oxide semiconductor) RAM karıştırılmamalıdır. (1) Anakart biosu bir çipte sabittir. CMOS RAM denilen ve pille çalışan ve anakartta ayrıca bulunan RTC/NVRAM (gerçek zamanlı saat/kalıcı bellek: REAL TİME CLOCK/NONVOLATİLE MEMORY) sayısal bir saat çipidir.

""BIOS setup""'a girmek için PC’yi açtıktan sonra ekranda ilk görünen ve belleği saydıran ve BIOS bilgisini görüntüleyen ekrandayken F takımından bir tuşa basıldığında ""BIOS setup""'a girilir. Burada fabrika ayarları önceden kuruludur, bu ayarlar değiştirilirse, değişiklik CMOS RAM’a işlenir ve her açılışta bios bu bilgileri okuyarak açılışı yönlendirir. BIOS şu işlevlere sahiptir:
Bütün anakartlarda ROM BIOS yazılımı yüklü bir çip vardır, ilk açılışta POST (power on self test) ekrana gelir: işlemci, bellek, çip seti, video adaptörü, disk denetleyicileri, disk sürücüleri, klavye temel bileşenlerinin test edilmesidir. Sürücü yükleme hataları burada belli olur. Mesela MBR'de hata varsa, DISK BOOT FAILURE, açılış sektörünü bulamadım diye uyarır.
BIOS Setup: Sistem ayarları ekranıdır.
Açılış yükleyicisi: Disk sürücüleri okuyan ve geçerli bir ana açılış sektörüne bağlanan yükleyici. Bu sektörde işletim sisteminin temel dosyaları bulunur. İşletim sistemleri, açılış yükleyicisindeki temel dosyaları genellikle MBR’ye yazarlar. Linux’un açılış yükleyicisi olarak kullandığı programlardan GRUB, başka platformların açılış yükleyicisini de okutabilir. Salt okunurdur yani üzerine yazılamaz, ROM kalıcı belleği, güç kesilse bile silinmez, açılış yönergelerini depolar. Sıkça sanıldığı gibi ROM VE RAM zıt anlamlı değildir (2).Ekran sürücüleri diskten yüklenmez, ROM’dadır, çünkü PC açılırken sürücüler yüklenmemişse ekran görünmez, klavye çalışmaz ve hiçbir sisteme girilemez.
ROM çipleri dört çeşittir:
ROM (salt okunur), PROM, (programlanabilir), EPROM (silinebilir), EEPROM (Flash ROM, elektrikle silinebilir).
Son teknikte kullanılan Flash ROM'ların özelliği çipin karttan çıkarılmadan, hatta bilgisayar kasası açılmadan progamlanabilmesidir. Güncellenmiş ROM’un anakart üreticisinin sitesinden indirilerek yüklenmesi BIOS terfii için yeterlidir.
AMI, Award, Phoenix gibi büyük bios üreticileri tanınmıştır ve birçok OEM bağımsız olarak kendi ROM’larını üretmektedir. (3).


bilgisayarın yazılımlarını ve donanımlarını hazır hale getirir. Bu işleme booting denir.
BIOS (Basic Input/Output System; "Temel Giriş/Çıkış Sistemi"), bilgisayarın ilk açılma işlevini yerine getiren yazılımdır.
BIOS yazılımı bilgisayarda kuruludur ve bilgisayar açılırken bilgisayar tarafından işletilen ilk koddur(“önyükleme bellenimi- boot firmware”).BIOS’ un temel işlevi işletim sistemini yüklemek ve başlatmaktır; bilgisayarı diğer donanım ve yazılımların çalışmasına hazır hale getirmektir. Bilgisayar başlatıldığında BIOS’ un ilk işi klavye, hard disk, CD/DVD sürücüsü, fare gibi sistem aygıtlarını tanımlamak ve kullanıma hazırlamaktır.

BIOS yazılımı geçici olmayan ROM yongası üzerinde depolanır. Sistemin tamamlayıcı yonga setini oluşturan çeşitli aygıtların işleyişinin bilgisine sahip olması dahil olmak üzere, BIOS yazılımı söz konusu sistemin belirli tipi ile çalışması için özel olarak dizayn edilmiştir. Modern bilgisayar sistemlerinde, BIOS yonga içeriği BIOS yazılımının yükseltilmesine izin verecek şekilde yeniden yazılabilir.

Ayrıca bios kullanıcının anakart ile ilgili sıkıntılarını ya da isteklerini giderebileceği merkez olarak tanımlanabilir. Örneğin bilgisayarınızı istediğiniz bir zamanda açtırmak, cpu sıcaklığını kontrol etmek, anakart üzerinde bulunan onboard olarak isimlendirilen birimlerin kapatılması ya da aktifleştirilmesi vb. işlemlerin yapılması için kullanıcılara esneklik kazandıran bir yönetim birimidir ve her zaman yeni teknolojiler karşısında güncellenebilir. Tabi gerekli donanımın olması ya da anakartın bu işlemleri desteklemesi gerekir. Örnek vermek gerekirse anakartınız maximum 1 GB ram'i desteklemekte ama siz daha fazla bellek eklemek istiyorsunuz. Bunun tek çözümü anakartınızın sitesinden indireceğiniz küçük dosyaları disketlere aktarmak ve cihazınızı floppy'den boot edip yüklemeyi gerçekleştirmek yükleme sırasında notlarına göz atarsanız yükleme sonucunda neler kazanabileceğinizi öğrenebilirsiniz. Ancak unutmayın bu işlem son derece ciddi bir işlemdir. İşlemin herhangi bir nedenden dolayı yarıda kesilmesi (elektrik kesilmesi, disket okumaması vb.) durumunda güncelleştirme yarıda kesilecek ve var olan sistem zarar görecektir ve anakartınız bir daha açılmayacaktır. Bu yüzden mutlaka UPS(kesintisiz güç kaynağı) kullanılması gerekir.
Bilgisayarın ana ayarı gibi düşünelim.

BIOS aynı zamanda kullanıcı arabirimine (kısace UI-user interface) de sahiptir. Genellikle bu, bilgisayar başlatıldığında klavyedeki belli bir tuşa basılarak erişilen bir menü sistemidir. BIOS kullanıcı arabiriminde kullanıcı:


sistem bios'u güncellemesi sırasında oluşabilecek elektrik kesintisi veya elektrik dalgalanmasının haricinde Win.Cih virüsü gibi bios'u bozabilecek normal şartlarda sistemi açılmaz haline gelmesi ile sonuçlanacaktır. bu ve buna benzer sorunları ortadan kaldırmak için geliştirilen İkincil BIOS uygulamaları
1999 yılında GIGABYTE Dual BIOS technology adıyla duyurulan 2. bios yedek bios üzerinden bozulan biosun tekrar programlanmasına olanak sağlar.

eksi yönü bios chipleri anakart üzerine lehimli oluşudur

MSI anakart firması tarafından geliştirilen bios teknolojisidir. tek bir bios üzerinde bios kendini 2 farklı alanda kayıtlıdır.
birçok otorite tarafından bu durumun %100 güvenilir olmayacağı ima edilmiştir.

GIGABYTE Dual BIOS technology sine göre tek artısı çıkartılabilir lehimsiz bios çipi şeklinde olması 
son kullanıcılar açısından posta siparişi ile tamir edilebilir oluşu sayesinden dikkat çekmiştir.

Bazı Bios çipleri hız aşırtırmaya (overcloking) imkan tanır. Hız aşırtırma Bios'un üretim kapasitesini zorlaması demektir. Hız aştırma işlemi uzun vadede bileşen ömrüne zarar verebilir. Ayrıca aşırı ısınma ve kendini yok etme gibi sonuçlar doğurabilir.

İlk olarak CP/M işletim sisteminde, booting sürecinde CP/M yüklenirken hardware (CP/M makinaları genellikle ROM'larında basit bir boot loader'a sahiptir.) ile doğrudan bağlantı kuran bölüm olarak görüldü. Çoğu DOS versiyonu "IBMBIO.COM" ya da "IO.SYS" adı verilen CP/M BIOSa analog olarak bağlı dosyalara sahiptir.




</doc>
<doc id="197609" url="https://tr.wikipedia.org/wiki?curid=197609" title="63. Altın Küre Ödülleri">
63. Altın Küre Ödülleri

63. Altın Küre Ödülleri 2005 yılının en iyi filmleri ve televizyon programlarını belirlemek amacıyla 16 Ocak 2006 tarihinde Los Angeles, Kaliforniya'daki Beverly Hilton otelinde düzenlendi. 7 dalda aday gösterilen Ang Lee'nin yönettiği Brokeback Dağı filmi "En İyi Film", "En İyi Yönetmen", "En İyi Senaryo" ve "En İyi Şarkı" dallarında 4 ödül kazanarak adından söz ettirdi.


</doc>
<doc id="197618" url="https://tr.wikipedia.org/wiki?curid=197618" title="Helldorado">
Helldorado



</doc>
<doc id="197627" url="https://tr.wikipedia.org/wiki?curid=197627" title="Kiklad Uygarlığı">
Kiklad Uygarlığı

Kiklad Uygarlığı, ("diğer adları ile Kiklad Kültürü, Kikladik Periyod") Ege Denizi içinde kalan, bugün Tavşan Adaları olarak adlandırılan, adalarda yaşayanların M.Ö. 3000 - M.Ö. 2000 yılları arasında, Erken Tunç Çağı'nda kurdukları medeniyet.

Yapılan tüm kazı ve araştırmalarda bulunan eserler, belirli bir çağa geldikten sonra ortaya çıkmış eserlerdir. Bulunan ögelerin hiçbiri bize hemen hemen Kikladların ne zaman, nereden buralara yerleştiği hakkında bilgi vermez. Birçok tarihçi Kikladların, Yunanistan topraklarına ve adalara başlayan göç hareketi sırasında buralara Anadolu'dan geldiği konusunda birleşir. Bir kısım tarihçi ise Kikladlar'ın Truva şehirleri ile bağlanıtlı olduğu görüşünü savunur.

Bir başka görüşse adaların, Kikladlardan da önce, Karyalılar'ın bir kolu olan kavimlerce bilindiği ve Delos Adası'nda onların yaşadığı yönündedir. Fakat bu hipotez 1965 - 1965 yıllarında gerçekleştirilen kazılarda çürütülmüş, bahsedilen tarihlerde adada Kikladlar'ın çoktan yerleşmiş olduğu saptanmıştır.

Geç Cilâlı Taş Devri'nde Kiklad Uygarlığı'nın en önemli özelliği, güneyde Girit'te doğacak olan Orta Tunç Çağı Minoan Uygarlığı'ndan çok önce yapılmış, yaşadıkları adanın saf bayaz mermerlerinden imâl edilmiş düz kadın tanrıça heykelleridir. Fakat bu eserler 20. yüzyıldan beri mezarlardan yağmalanarak pazarlanmaktadır.

Kiklad kültür ve uygarlığı zamanın değiştirici etkilerine ve toplumu şekillendiren olaylaraın oluşuna göre üç ana bölüme ayrılarak incelenir. Erken, Orta ve Geç Kikladik Uygarlık olarak adlandırılan bu üç bölümden Erken Kiklad Dönemi M.Ö. 3000'lerde başlamış ve M.Ö. 2000'lere gelindiğinde Kiklad kültür ve Uygarlığı son demlerini yaşamış, Minoan Uygarlığı ile köklü bir kültürel etkileşime girmiştir. Ve bu nedenle M.Ö. 2000'li yılların Kiklad Uygarlığı'nın kültürel olarak mı yoksa kronolojik olarak mı bittiği konusunda görüş ayrılıkları vardır. Etkisi altında kalınan kültüre göre yapılan sınıflandırma aşağıdaki gibidir.

Kiklad Uygarlığı alanında 1880'lerde gerçekleştirilen ilk kazıları, Atina'daki "British School" ve 1898 yılında Tavşan Adaları'nda birçok toprak altında kalmış şehirlerde bulunan mezarları bularak döneme Kiklad Uygarlığı adını veren "Konstantin Tsountas" tarafından yapılan sistematik kazı çalışmaları izlemiştir. Bu kazı çalışmaları eserlerin eski tarihlerde keşfedilip duyulmasının ardından yapılan en büyük kazı çalışmasıdır. Uzun zaman toprak altında gizli kalmış olan tüm heykel ve değerli eşyalar, ilk keşfedildikten sonra, denetimsizlikten dolayı yurtdışına kaçırılmış ve bir kısmı bulunmuş olan eserlerin bazı parçaları bu kaçırılmış eserler nedeni ile eksik kalmaktadır.

Kikladlar'ın hayatı yerleşik yaşam üzerine kuruluydu ve taş evlerde yaşarlardı. Yapılan kazılardan elde edilen verilere göre evlerin geneli birbirine bağlantılı iki odadan oluşurdu ve evler dikdörtgen biçimliydi. Daha sonraki kazılardan elde edilen bilgiler ise Kiklad evleri hakkında daha detaylı bilgi verir. Buna göre evlerin duvarlarındaki köşeli kesme taşlar oldukça pürüzsüz hepsi aynı boyutlardaydı. Kiklad şehirleri geleneksel Yunan şehircilik kültüründe olduğu gibi koruma amacı ile inşâ edilmiş güçlü surlar ile çevriliydi. İki bölümden oluşan tek bir duvar olan bu surların ikinci kısmı alçak, şehrin dışına bakan, ön kısmı ise yüksek olurdu, askerler alçak olan ikinci kısımda gözcülük yapardı. Bunun haricinde surların belirli noktalarında konuşlandırılmış kulelerde vardır.

Arkeolojik bulguların azlığı nedeni ile "Kikladların" kültürünün genelinde olduğu gibi, dinleri hakkında da kesinliği kanıtlanmış fazla bilgi yoktur. Girit uygarlığında pek çok dinî mabet ve idol bulunmasına rağmen, "Kikladların" yaşam alanlarında, adalarda, sadece birkaç bulgu vardır. Yapılan kazılarda devâsâ bir kaya kütlesinin altındaki bir mağarada seramik parçalar ve bardaklar bulunmuştur, içinin yapısına ve içinde bulunan parçalara bakıldığında buranın genelde bulunan ev türünden çok farklı olduğu görülmüş ve dinî bir mâbed olduğu saptanmıştır. Bu bölgeye yakın bir başka yerde daha seramik objeler bulunmuş ve ara vermeden yapılan kazılarda dinî yapı olduğu sanılan yerin çevresinde içleri değerli eşyalar ile dolu mezarlarda keşfedilmiştir. "Kikladların" günyüzüne çıkarılmış olan çoğunluğu kadın figürüne sahip mermer heykelleri de "Kikladların" muhtemelen genel Yunan kültüründe olduğu gibi çoktanrılı bir dinleri olduğunu gösterir.




</doc>
<doc id="197643" url="https://tr.wikipedia.org/wiki?curid=197643" title="Kuzayca">
Kuzayca



</doc>
<doc id="197654" url="https://tr.wikipedia.org/wiki?curid=197654" title="Chūichi Nagumo">
Chūichi Nagumo

Chūichi Nagumo (Japonca: 南雲 忠一, "Nagumo Chūichi", 25 Mart 1887, Yamagata, Japonya - 6 Temmuz 1944, Saipan Adası, Kuzey Mariana Adaları) Japon İmparatorluk Donanmasında Oramiral ve çok kısa bir süre Japon İmparatorluk Donanması 1. Hava Filosu komutanlığı yaptı. Ayrıca donanma içinde sınırsız büyüme ve dünyanın en güçlü donanması oluşturma isteği içindeki "filo hizipi"nin de bir üyesiydi.

Darwin bombardımanı ve Pearl Harbor saldırısı (Uçak gemisi vurucu gücü bölümünde) filo komutanıydı ve bir grup askeri cephede de görev aldı. Midway Savaşında yenilgiye uğradılar ve sonrasında Saipan'da kendini vurarak intihar etti. Torpido saldırılarında uzmanlaşmıştı.


</doc>
<doc id="197661" url="https://tr.wikipedia.org/wiki?curid=197661" title="Has Odabaşı Camii">
Has Odabaşı Camii

Has Odabaşı Behruz Ağa Cami, bir Mimar Sinan camisidir. Etrafındaki yerleşim bölgesi de Odabaşı semti olarak adlandırılır. Çapa'ya çıkan Başvekil caddesi ile Mevlanakapı caddesi ve Ahmet Vefik Paşa caddeleri kavşağındaki Odabaşı semtindedir.
Mevlanakapı caddesindeki anakapısından avluya girildiğinde Has Odabaşı Behruz Ağa'nın mezarı soldadır. Sağda şadırvan, tuvalet,imam odaları vardır. İkinci avlu kapısı kıble yönündeki caddededir.

Behruz Ağa camii ahşap ve tek minarelidir. Çatısı kırma çatıdır. Dikdörtgen planlıdır ve tahta kapıdan girdikten sonraki sağlı sollu yüksek platform son cemaat yeri olarak cami içindedir. İkinci kapıdan sahına girilir.

Kanuni Sultan Süleyman'ın odabaşısı Behruz Ağa tarafından 1562 tarihinde sıbyan mektebi çeşmesi ve günümüze ulaşmayan hamamıyla birlikte inşa ettirilmiştir .
Mimar Sinan eseri olan Cami 1782 yılında yanmış , 1836'da II.Mahmud tarafından tamir ettirilmiştir . 1983 yılında geniş bir tadilat çalışmasından sonra son şeklini almıştır.


</doc>
<doc id="197671" url="https://tr.wikipedia.org/wiki?curid=197671" title="Eş zamansız">
Eş zamansız

Asenkronize, eş zamansız, senkronize ya da eş zamanlı olmayan. Kavramsal olarak eş zamanlının zıddı olsa da telekomünikasyon, sayısal elektronik, bilgisayar kapsamında tek başına anlaşılması gereken kendine has özellikler taşır. Temel olarak sayısal elektronikte birimler arası iletişim iki türlü mümkündür: Eş zamanlı ya da eş zamansız. Eş zamansızlık hâlinde saat işaretine ihtiyaç duyulmaz.

Örnekler:



</doc>
<doc id="197686" url="https://tr.wikipedia.org/wiki?curid=197686" title="Senkronizasyon">
Senkronizasyon

Senkronizasyon, eşzamanlama veya eşleme, eşgüdümlü çalışan parçalı sistemlerin zamanlamalarının eşleştirilmiş olduğunu ifade eder. Birimleri, bu şekilde çalışan sistemler senkronize veya eşzamanlı olarak anılır.

Bazı sistemler neredeyse eşzamanlı olduklarından plesiochronous olarak anılırlar. Kimi uygulamalarda, eşzamanlılık çok hassas olarak ele arasındaki farkın tespit edilmesi gerekir. Elektronik eşyalarda bilgi aktarımı için kullanılan bir bilgi alışverişi sitemi olarak kullanılır.


</doc>
<doc id="197692" url="https://tr.wikipedia.org/wiki?curid=197692" title="Diş hekimliği tarihi">
Diş hekimliği tarihi

Diş hekimliği tarihi; diş hekimliğinin tarihsel gelişimini incelemektedir.
Diş hekimliği tarihi ile ilgili en eski kayıtlara Mısır'da rastlanmaktadır.İmhotep bilinen ilk hekimdir. MÖ 2700 yıllarında Mısır’da yaşadığı kabul edilmektedir. İmhotep’in yaşadığı dönemde Mısır’da hekimler göz hekimi, barsak hekimi, diş hekimi… gibi branşlara ayrılmışlardır.

Bilinen ilk diş hekimi Hesi-Re yalnızca diş hekimi değil aynı zamanda Krallığın Bekçisi gibi 13 resmi unvana sahip oldukça yetkin bir hekimdi.

Mısırlılar pek çok konuda olan gözlem ve deney merakını diş hekimliğinde de göstermişlerdi. Apse drenajı yapmışlar, çağdaş diş hekimliğinde köprü olarak ifade ettiğimiz uygulamanın ilk deneyicileri olmuşlardı. Hatta Ebers Tıp Papirüsü içindeki bilgiler göstermektedir ki ağız ve çenenin cerrahisi ile ilgilenmişler, “sabah kahvaltısında ağız temizliği yapılmalıdır, ağız temizliği diş temizliği demektir.” gibi ifadeler kullanmışlardır.

Diş hekimliği Mısır’lıların ilgisini çektiği kadar Mezopotamya uygarlıklarının da ilgisini çekmekteydi. Ancak Hammurabi yasaları dolayısı ile Mezopotamya’da gerek diş gerek tıp branşlarının cerrahisi çok fazla gelişmemiştir. Çünkü Hammurabi yasaları hekimlere yasal sorumluluk koyan tarihin ilk yasalarıdır.

Hammurabi yasaları'nda diş hekimliği ile ilgili konulara 2 madde ile değinilmiştir.

Yasa 200: Eğer bir kişi kendisiyle aynı sınıftaki bir kişinin dişine zarar verirse onun da dişi çekilir.

Yasa 201: Eğer bir kişi kendinden daha alt sınıftaki bir kişinin dişine zarar verirse 166 gr. gümüş öder

Aynı yıllarda Çinliler dünya tarihinin bilinen en eski tıp eseri olan Nei-Ching’i yazmışlardır. Çinliler ağız hastalıklarını; iltihapsal hastalıklar, yumuşak doku hastalıkları, diş çürükleri olmak üzere 3’e ayırmaktalardı. Çinliler diş hekimliğine katkılarını sadece bu eserle yapmamış yüzyıllar sonra 15.yüzyılda çağdaş anlamdaki ilk diş fırçasını yapan ulus olarak diş hekimliği tarihine geçmişlerdir. Amalgamla dişlerin doldurulması fikri de Çinlilere aittir.

Amerika kıtasında yer alan topraklar üzerinde hüküm sürmüş olan İnkalar, Aztekler ve Mayalar daha çok doğaüstü güçlerle diş tedavisi yapmaya çalışmışlardır. Savaşçı bir toplum olan Aztekler, saç telini kullanarak şimdiki cerrahi dikişlere benzeyen dikişler atmışlardır. Bu eski uygarlıkların önemli yönleriden biri de ağız sağlıklarına verdikleri özel önem vermişlerdir.

MÖ 2000 yıllarına gelindiğinde ise Hipokrat’la beraber Yunanistan’da bu yıllarda Cos adasında ilk tıp okulunun açılması ile çağdaş tıbbın temelleri atılmıştır. Yunanistan’daki gelişmeler Romalıları, Etrüskleri ve İtalyanları etkilemiştir.

MS 7. ve 15. yüzyıllar arasında diş hekimliğindeki en büyük gelişmeler Müslüman ülkelerde olmuştur. İslamiyetin temizlik ve ağız sağlığına verdiği önemin bu bilimin gelişmesindeki en önemli etken olarak görülmektedir.Müslümanlar'ın günde dişlerini en az bir kere misvak ile fırçalamak zorunlulukları vardı ve ağız bakımına önem verdiği halde ağız kokusu gitmeyen kişinin eşi bunu sebep göstererek boşanabilmekteydi. Tabari, Razi, Ali bin Abbas, Zehravi, 
İbn-i Sina, Abdüllatif, Hekim Ahmedi, Akşemsettin, Sabuncuoğlu gibi Türk ve İranlı Müslüman hekimler tıbbın ve diş hekimliğinin gelişmesine bu dönemde büyük katkı sağlamışlardır.

16. yüzyılda İtalyan düşünür, matematikçi, kâşif, anatomist Leonardo da Vinci’nin buluşları ve kan dolaşımının bulunması ile beraber Avrupalılar tıbbın tüm branşlarında hızla gelişme göstermişlerdir. 18.yüzyıldan sonra Birleşik Devletlerde yapılan çalışmaların da etkisi ile diş hekimliği branşlaşmaya başlamış ve 20. yüzyıl başında tamamen branşlara ayrılmış bir bilim dalı olmuştur.

19. yüzyıldan itibaren Osmanlı Devletinde belgesiz diş hekimliğinin yapılması yasaklanmıştır. 18 Kasım 1908’de tıp fakültesinin açılmasının ardından 22 Kasım 1908’de diş hekimliği fakültesinin de açılması kararı alınmıştır. İlk dekan Cemil TOPUZLU yönetiminde bir kadro oluşturulmuş ve 1500 lira ile Darülfünun Osmanlı Tıp Fakültesi Dişçi Mektebi kurulmuştur. Cumhuriyetin ilanından sonra İstanbul Üniversitesi kurulduğunda da bu okul tıp fakültesinden ayrılmış ve İstanbul Üniversitesi Diş Hekimliği Fakültesi adını almıştır. Ardından da 22 Kasım'ın içinde bulunduğu hafta Toplum Ağız Diş Sağlığı haftası olarak kutlanmasına karar verilmiştir.


</doc>
<doc id="197704" url="https://tr.wikipedia.org/wiki?curid=197704" title="NGC 6093">
NGC 6093

NGC 6093 (ayrıca Messier 80, M80) Akrep takımyıldızında yönünde yaklaşık olarak 32,000 ışık yılı uzaklıkta bulunan bir küresel yıldız kümesi. 1781 yılında Pierre Méchain tarafından keşfedilmiştir ve aynı yıl Charles Messier tarafından da gözlemlenmiştir.

Düşük aydınlıkta amatör teleskoplar ile gözlenebilir. Samanyolu'nun bulutsu ve yıldız açısından en zengin üyeleri arasında sayılır.



</doc>
<doc id="197730" url="https://tr.wikipedia.org/wiki?curid=197730" title="BTR-60">
BTR-60

BTR-60, Sovyet yapımı bir 8x8 lastik tekerlekli zırhlı personel taşıyıcısıdır. Rus 8x8 lastik tekerlekli zırhlı araç serisinin ilk modelidir. BTR-60'ın yerine geçen modeller BTR-70 ve BTR-80'dir.

BTR-60 Sovyet ordusunun zırhlı avcı taşıyıcı aracıydı. BTR kısaltmasının açılımı Rusça "Bronetransporter" (БТР, Бронетранспортер, anlamı "zırhlı taşıyıcı"). . Askeri personeli taşıyan 4 akslı, zırhlı nakil araçlarının ilki olmakla birlikte Sovyet Kara ordusu ve Varşova Paktı orduları için üretilmiştir. Gerçi zırhı oldukça hafif olmakla birlikte, çelik levhaların birbirine kaynaklanmasından oluşmaktadır.

Zırhı kaynaklı çelik levhalardan oluşmaktadır. Döküm çelik zırha oranla dayanımı daha düşüktür. Zırhının dayanımı ancak personelini küçük çaplı mermilerden ve şarapnel parçalarından korumaya yetiyordu.
BTR 60PB modelinde NBC donanımları standarttır ve bu NBC donanımları arasında hava filtreleyici ve erken uyarı algılayıcıları vardır.

BTR-60'ın motor gücünü arka kısmında bulunan ve her biri 2 aksa güç veren 2 adet benzinli motordan almaktadır. 8x8 seyir gücü onu arazi şartlarında oldukça üstün kılmaktaydı (tekerlekli zırhlı araçlar çerçevesinde). Burun kısmı özellikle yamuk olarak şekillendirilmişti ki, karşısına çıkabilecek nesnelerden kolayca kaçabilmesini sağlıyordu ve BTR'ye tam amfibik olarak yüzme imkânları da veriyordu. 


Onun takipçisi olan BTR-70'te bu anılan noktaların birçoğunun üzerinde (yakıt harcaması dışında) iyileştirmeler yapılmıştır.

Bu araç Vietnam Savaşı'nda da kullanılmıştır.











</doc>
<doc id="197757" url="https://tr.wikipedia.org/wiki?curid=197757" title="Lewis Hamilton">
Lewis Hamilton

Lewis Carl Hamilton (d. 7 Ocak 1985 Hertfordshire, Birleşik Krallık) Formula 1'de yarışan ilk siyâhi pilottur. 2006 yılında GP2 serisinde büyük başarı göstererek şampiyon olup ardından McLaren Takımı'na transfer olmuştur. 2008, 2014, 2015, 2017 ve 2018 sezonlarında pilotlar şampiyonluğuna ulaştı. 1.74 m boyundadır.

Daha 9 yaşındayken Mercedes-Benz Genç pilot yetiştirme programını imzalayan pilot. Formula Renault, Formula 3, GP2 serilerinde şampiyonluğa ulaşmıştır
Formula 1 kariyerinin ilk dokuz yarışında kürsüye çıkmayı başaran McLaren Mercedes takımının İngiliz pilotu Lewis Hamilton, Bahreyn Grand Prix'sinde elde ettiği ikincilik sonrası, ilk dokuz yarışında da podyuma çıkarak tarihe geçmiştir. Kanada ve Amerika Birleşik Devletleri Formula 1 kariyerinin ilk yılında birinci olarak büyük başarı göstermiştir 2007 yılında 1 puan farkla 109 puanla formula 1 sezonunun ilk yılında ikinci olmayı başarmıştır. 2008 formula 1 yarışında 98 puan toplayarak Massa'nın 1 puan önünde şampiyon olmuştur ve formula 1 tarihinde en genç (bu rekor daha sonra 2010 sezonunda Sebastian Vettel tarafından kırıldı) ve ilk siyahi şampiyon pilot unvanını elde etmiştir.
2012 sezonu ortalarında Vodafone McLaren Mercedes 'ten ayrılacağı spekülasyonları ortaya çıkmasıyla birlikte 28 Eylül 2012 tarihinde Mercedes GP ile 3 senelik anlaşma imzaladığı açıklanmıştır. 2014 sezonunda kariyerinin 2. şampiyonluğunu kazanmıştır. Hamilton 29 Ekim 2017 tarihinde koşulan Meksika GP'sini 9. olarak tamamlayarak 2017 Formula 1 dünya pilotlar şampiyonluğunu sezon tamamlanmadan 2 yarış önce ilan etmiştir ve 4. pilotlar şampiyonluğuna ulaşmıştır.

Ülkesinde oldukça çapkın olarak bilinen Hamilton'un adı pek çok manken ve aktrisle anılmıştır. Amerikan Tabloid basınına göre 2007 yılının son aylarından beri ünlü şarkıcı Nicole Scherzinger'la birliktedir. İkilinin Mayıs ayında Monaco'da birlikte çekilen resimlerinden sonra bu iddia doğrulanmıştır.

<nowiki>*</nowiki> Sezon devam etmektedir.



</doc>
<doc id="197762" url="https://tr.wikipedia.org/wiki?curid=197762" title="BTR-70">
BTR-70

BTR-70, Rus yapımı bir 8x8 lastik tekerlekli zırhlı personel taşıyıcı dır. BTR 8x8 lastik tekerlekli zırhlı araç serisinin bir modelidir. BTR-70 yerine geçen modeller: BTR-80.

BTR-70, 1960'ların sonlarında yapılmış olan 8 tekerlekli, Rus yapımı bir zırhlı personel taşıyıcıdır. 21 Ağustos 1972'de hizmete kabul edilmiş ve sonradan Varşova Paktı ve diğer müttefik ülkelere ihraç edilmiştir. Eski BTR-60'ın geliştirilmiş bir modeli olarak yürürlüğe girmekle birlikte, yine dış görünüşü BTR-60'ı andırıyordu. BTR-70 eski modeline göre, daha güçlü bir zırh, patlamaya daha az eğilimli lastkiler ve daha güçlü (ancak yine de çok fazla yakıt tüketen) bir motora sahipti. Ek olarak taretinde ana silah olarak bir KPVT ağır makineli tüfek, yedek olarak ise bir PKT makineli tüfek taşıyordu.

Aracın tasarımcıları yan kapıların yerini değiştirdiler. Eski modelde kapılar, aracın yukarısında, aracın iki yanındaki tekerlek çiftlerinin arasında bulunuyordu. BTR-70'te ise, kapılar aracın altındaydı. Askerler istenildiğinde araçtan inerlerken, kapının yeri askerlerin tekerlek altında yaralanmaları ya da ölmeleri ihtimalini yükseltiyordu, fakat aynı zamanda askerlerin araçtan daha hızlı inebilmelerini mümkün kılarken, düşmana karşı daha az açıkta kalmalarını sağlıyordu.

Araç eski modeli gibi tamamen suya girebiliyordu. BTR-70'in lisanslı bir kopyası olan Romanya yapımı TAB-77, daha iyi bir taret ve farklı motorlar gibi çeşitli yenilik ve değişiklikler gösteriyordu.



</doc>
<doc id="197767" url="https://tr.wikipedia.org/wiki?curid=197767" title="Sergey Prokudin-Gorski">
Sergey Prokudin-Gorski

Sergey Prokudin-Gorskii (Rusça: Сергей Михайлович Прокудин-Горский / "Sergey Mikhaylovich Prokudin-Gorskiy", d. 31 Ağustos 1863, Murom - 27 Eylül 1944, Paris), fotoğrafçılık tarihinin en önemli isimlerinden biridir. Rusya'da Murom'da doğan Produkin-Gorskii kimya eğitimi almıştır. Ünlü bilim adamlarıyla Sankt-Peterburg, Berlin ve Paris'te çalışarak, renkli fotoğrafların ilk tekniklerini geliştirmiştir.

Asıl araştırması renkli film kareleri üretme ve sinema filmleri çekme patentleri üzerineydi. 1905 yılında, Rus İmparatorluğu'nda sistematik olarak kullanılan yeni teknolojik gelişmeleri yarattı. Bu proje içerisinde, asıl amacı Rusya'daki okul öğrencilerini "optik renk yansıtmaları" nı öğretmekti.

Projesinde gelişmeleri ilk önce bir fotoğraf makinesinin art arda hızlıca siyah beyaz fotoğraflar çekebilmesi üzerineydi, her resim de başka bir renk filtresine bağlıydı. 3 değişik siyah beyaz filtreli fotoğrafı kullanarak gerçek renkli ışığı yakalayıp, orijinal renk sistemini oluşturabilecekti. Bu çekimlerden çıkan resimler birçok "hayali" görüntüye benziyordu, lakin kırmızı, yeşil ve mavi filtreli fotoğraflar kişiyi her seferinde daha değişik gösteriyordu.

Ayrıca çektiği fotoğrafların renkli basımlarını da çıkarmayı başardı, ancak bu oldukça komplike ve çok zaman alıyordu. Resimlerinin dijital olarak birleştirilerek tek bir resim haline gelmesi çok daha sonra oldu.

Çar II. Nikola tarafından verilen karanlık odalı bir otomobil ile, İmparatorluğun her yerine özel izinle ulaşarak Rusya İmparatorluğu'nu 1909'dan 1915'e kadar görüntüledi. Resimleri üzerine uzun söyleşileri oldu ve 1918'deki Rusya Devrimi sonrasında ülkesini terk etti ve çalışmalarına İngiltere, Almanya ve Fransa'da devam etti.

Fotoğrafları kaybolmuş bir dünyanın canlı resimlerini gösteriyordu. Konuları orta çağ kiliselerinden, eski Rus manastırlarına, tren istasyonlarından fabrikalara ve gelişen endüstriyel güce, ve Rusya halkının farklılıklarına kadar dayanıyordu.

Produkin-Gorskii Rusya'yı 1918 yılında terk etti ve ilk önce Norveç ve İngiltere'ye ardından Fransa'ya yerleşti (Paris'te 1944 yılında öldü). Bu dönemde çar ve ailesi Rusya Devrimi'nde öldürülmüş ve Komünist rejim Rus İmparatorluğu'nu hakimiyeti altına almıştı. Rusya'nın devrim öncesindeki cam tabletler üzerine basılmış yegane resimleri 1948 yılında Amerika Birleşik Devletleri Kongre Kütüphanesi tarafından ailesinden satın alındı.

2001 yılında, Kongre Kütüphanesi ""The Empire that was Russia"" (Rusya olmuş İmparatorluk) başlığı altında bir sergi düzenledi ve burada cam tabletleri bilgisayarla tarayarak Walter Frankhauser tarafından geliştirilen dijikromatografi ile birleştirdi.

2004 yılında ise Kütüphane Blaise Aguera y Arcas ile anlaşarak 1902 negatifin tamamını yüksek çözünürlükte dijital resimler haline getirdi. Kongre Kütüphane'sinde yapılan gelişmelerin tamamı bulunmaktadır.

Aşağıdaki fotoğrafları 1909 ila 1915 arasında çekilmiştir.



</doc>
<doc id="197780" url="https://tr.wikipedia.org/wiki?curid=197780" title="Büyük Hanşin Depremi">
Büyük Hanşin Depremi

Büyük Hanşin Depremi, 17 Ocak 1995 tarihinde Japonya'nın batısındaki yoğun nüfuslu Kansai Bölgesi'nin Kobe kentini vurmuş Richter ölçeğinde 7,2 büyüklüğündeki depremdir. Deprem anı ve sonrasında çıkan yangınlarda 1,5 milyon nüfuslu kentte ölü sayısı 6200'leri bulmuş, Japonya ekonomisine de büyük darbe indirmiştir. Son 50 yıl içinde Japonya'da meydana gelen en yıkıcı deprem olarak kayıtlara geçmiştir.Şehrin altyapı şebekesi tamamen çökmüştür,gaz boruları patlamış,su şebekeleri kullanılmaz duruma gelmiştir zararı 150 milyar dolardan daha fazladır,dünyanın en pahalı afetlerinden biridir.
Japon merkez yönetiminin tam 2 gün sonra yardım gönderebildigi depremdir.Bu depremin ardından Japon hükümeti depremlere daha hızlı yardım gönderebilmek için ulusal felaket stratejisi geliştirmiştir.


</doc>
<doc id="197786" url="https://tr.wikipedia.org/wiki?curid=197786" title="Radmilo Ivančević">
Radmilo Ivančević

Radmillo İvançeviç (; d. 4 Eylül 1950), Sırp eski kaleci.

1977-78 sezonunda Radomir Antiç ile birlikte eski Yugoslavya'nın Partizan takımından Fenerbahçe' ye transfer oldu. Özellikle penaltı kurtarışlarıyla ve başarılı performansıyla Fenerbahçe'nin şampiyonluğa ulaşmasına katkıda bulundu. 1979'da ülkesine dönen İvançeviç, bir dönem Sakaryaspor' da teknik direktörlük yaptı.


</doc>
<doc id="197802" url="https://tr.wikipedia.org/wiki?curid=197802" title="Cumhuriyetçi Millet Partisi">
Cumhuriyetçi Millet Partisi

Cumhuriyetçi Millet Partisi, 1954-1958 yılları arasında etkinlik gösteren siyasi parti. 27 Ocak 1954'te kapatılan Millet Partisi'nin yerine 10 Şubat 1954 tarihinde kurulmuştur. Kurucuları arasında Osman Bölükbaşı, Ahmet Tahtakılıç, Hasan Koçdemir, Enis Akaygen ve Suphi Batur yer alır. Genel başkanlığına Osman Bölükbaşı getirildi. 2 Mayıs 1954'te yapılan genel seçimlerde oyların 4,85'ini alarak 5 milletvekili çıkardı. 27 Ekim 1957'de de 7,13 oy oranıyla 4 milletvekilliği kazandı. 16 Ekim 1958'de Türkiye Köylü Partisi ile birleşerek Cumhuriyetçi Köylü Millet Partisi'nin (CKMP) kuruluşunda yer aldı. 1969 yılında da Milliyetçi Hareket Partisi olarak ismini değiştirdi.


</doc>
<doc id="197805" url="https://tr.wikipedia.org/wiki?curid=197805" title="Todor Veselinović">
Todor Veselinović

Todor "Toza" Veselinović (Sırp Kiril alfabesi: Тодор Веселиновић; d. 22 Ekim 1930, Novi Sad, Yugoslavya Krallığı-ö. 17 Mayıs 2017), Yugoslavya eski millî futbolcu, teknik direktör. Fenerbahçe'nin eski teknik direktörlerindendir.

Vojvodina formasıyla 1956, 1957,1958 ve 1961 yıllarında ülkesinde gol kralı oldu.

Aynı zamanda eski Yugoslavya'nın gelmiş geçmiş en büyük golcüsü olan 'Toza' lakaplı Veselinoviç, 1961-62 sezonunda İtalya'nın Sampdoria takımında forma giydi.

Futbolu bıraktıktan sonra Avustarya'nın Klagenfurt takımında teknik direktörlük kariyerine adım attı.

Daha sonra Brezilya'da Santa Fe, Kolombiya millî takımı, Crvena Zvezda ve Yunanistan'ın Olimpiakos takımlarını çalıştırdı. 1982-84 yılları arasında Yugoslavya millî takımının teknik direktörlüğünü yaptıktan sonra Fenerbahçe'nin başına geçti.

1984-85 sezonunda Fenerbahçe'yi gole dönük oyun anlayışı sonucunda averajla şampiyon yapmasına rağmen Sarı-Lacivertli kulüpten ayrıldı. Daha sonra Yunanistan'ın AEK takımını çalıştıran ünlü teknik adam, 1988-89 sezonunda Fenerbahçe'ye tekrar döndü. Bol gollü ve hücuma dönük oyun tarzını benimseyen Veselinoviç, o dönem tek yabancı futbolcu Toni Schumacher ile Fenerbahçe'yi 103 golle şampiyon yaptı. Türkiye liglerinin en golcü takımını meydana getirerek Sarı-Lacivertli taraftarlarca 'Veysel hoca' diye çağrılan tecrübeli çalıştırıcı bir sonraki yıl takımı ikinci yapınca gönderildi.

1997 yılında Lazaroni'nin yerine Rıdvan Dilmen ile birlikte Fenerbahçe'nin başına yeniden yarım sezonluk göreve getirilen Veselinoviç, bir dönem Bakırköyspor, Karşıyaka ve Gaziantepspor'u da çalıştırmıştı.

Rahatsızlığı nedeniyle bir süredir tedavi gören Todor Vaselinović, 17 Mayıs 2017'de Atina'da 86 yaşında ölmüştür.



</doc>
<doc id="197806" url="https://tr.wikipedia.org/wiki?curid=197806" title="King Crimson">
King Crimson

King Crimson 1969 yılında gitarist Robert Fripp ve baterist Michael Giles tarafından kurulan İngiliz caz, new wave, hard rock, folk etkileşimli progresif rock topluluğu.

Grubun geçmişine bakıldığında üyelerinin ve üye sayısının sık sık değiştiği görülse de King Crimson performanslarına ve albüm çalışmalarına hala devam etmektedir. Gitarist Robert Fripp’in de deyimiyle “King Crimson var olmaya ihtiyaç duyduğunda var olan bir gruptur.” Robert Fripp grubun tarihi boyunca tek değişmeyen elemanıdır. Ancak kendisini gurubun lideri ya da benzeri üst rütbeli elemanı olarak görmediğini açıklamıştır. Ona göre King Crimson bir şeyler yapmanın bir yoludur. Grubun –sık eleman değişimlerine rağmen- ilk günlerinden bugünlere dek yaptığı müzikteki sürekli uyum bu bakış açısını doğrular niteliktedir.

King Crimson adı grubun söz yazarı Peter Sinfield tarafından bulunmuştur. Şeytan (beelzebub) anlamına gelen bu isim Robert Fripp e göre arapça da “Amacı olan kişi” anlamına gelen “B’il Sabab” dan ingilizceye geçmiştir. Ancak bu ismin “ba’al zebul” 
dan yani “yükseklerin efendisi” deyiminden türediği kabul edilmektedir.

Davulcu Michael Giles ve kardeşi –basgitarist- Peter Giles'ın gazeteye verdikleri şarkı söyleyebilen orgçu aranıyor ilanına, şarkı söylemeyen bir gitarist olan robert fripp'in cevap vermesi üzerine “Giles Giles and Fripp” kurulur. Üçlü beraber sadece bir albüm kaydederler:“The Cheerful Insanity of Giles Giles and Fripp”. Albüm başarısız olur. Ancak bu başarısızlık King Crimson’un hayata geçmesi için bir basamak işlevi görmüştür.

Fripp ve Michael Giles grubun yeni düzeninin nasıl olacağını tartışmaya başlarlar.
Gruba ilk olarak tuşlu çalgılarda Ian Mcdonald katılır. Mcdonald, Sinfield’le beraber şarkılar yazmaktadır ve gruba onun tarafından dahil edilir. İkinci yeni isim ise Robert Fripp’in çocukluk arkadaşı Greg Lake olur. Lake, gruptan ayrılan basgitarist Peter Giles’ın yerini doldurur.

Böylece 1968 yılının kasım ayında King Crimson’ın temelleri atılır. Kısa süre sonra grup bir mellotron alarak bunu kendilerine özgü orkestral sesleri üretmek için kullanmaya başlar.

13 Ocak 1969 da grup ilk provasını yapar. Sadece 7 ay sonra ise Londra, Hyde Park’da 100,000 kişinin önünde Rolling Stones’un alt grubu olarak sahne alır. İlk King Crimson albümü 1969 ekiminde piyasaya çıkar: “In the Court of the Crimson King”. Albüm dinleyicilerden oldukça olumlu bir tepki alır. The Who’nun gitaristi Pete Townshend albümü “esrarengiz bir başyapıt” olarak niteler.

King Crimson önce İngiltere ardından da Amerika’da dönemin popüler isimleri olan Iron Butterfly, Janis Joplin, The Rolling Stones, Fleetwood Mac gibi isimlerin ön grubu olarak konserler verir. Ancak bu yoğun tempo grup içindeki anlaşmazlıkların doruğa çıkamasına sebep olur ve 1969 da Ian Mcdonald ve Michael Giles grubu bırakarak solo çalışmalara yöneleceklerini açıklar. İkili 1970 yılında “McDonald and Giles” adlı albümü piyasaya çıkarır. 1976 yılında ise McDonald Foreigner’ın kurucu elemanları arasında yer alır.

Grupta yaşanan ayrılıklardan sonra 1970 yılının mart ayında Fripp, Sinfield, Lake üçlüsü “Cat food/Groon” adlı single’ı piyasaya çıkarır. Bu esnada üçlü ikinci crimson albümü olan “In the Wake of Poseidon” için de materyal geliştirmeye başlar. Nefesli çalgılarda Mel Collins gruba katılır, ayrıca eski eleman Peter Giles da birkaç şarkıya eşlik eder. Greg Lake Nisan ayında Emerson Lake and Palmer’ı kurmak için grubu bırakınca King Crimson vokalistsiz kalır. Ancak bu sorun Gordon Haskell’in gruba katılmasıyla çözülür. Gordon Haskell; In the Wake of Poseidon ve Lizard albümlerinde basgitar da çalar. Lizard albümünde baterist Michael Giles’ın yerini Andy McCulloch alır. Albümün tamamlanmasına çok az bir süre varken Gordon Haskell ve Andy McCulloch grubu bıraktıklarını açıklar. Bunun üzerine Yes’in vokalisti Jon Anderson albümün son şarkısı olan Lizard’ın ilk bölümü “Prince Rupert Awakes” in vokal bölümlerini tamamlar. Son kayıplar King Crimson’ı 3 başarılı albümü olan ancak vokalist, basçı ve davuludan yoksun bir rock grubuna dönüştürür

Fripp ve Sinfield yeni elemanlar almak için seçmelere başlarlar. Davulda Ian Wallace vokalde ise Boz Burell gruba kabul edilir. Birkaç düzine basçı denemesinden hala aradığını bulamayan Robert Fripp Boz Burell’e basgitar çalmayı öğretmeye karar verir.

Grup 1971 yılında çıktığı uzun turun ortalarında “Island” albümünü çıkarır. Yine aynı yılın sonlarında ile beraber uzun yıllardır King Crimson kadrosunda yer alan söz yazarı Peter Sinfield gruptan ayrılarak Greg Lake’in kurduğu Emerson Lake & Palmer’a katılır. Kalan kadro sonrasında grubu dağıtma kararına vararak turneyi tamamlar. Tur esnasında yapılan canlı kayıtlardan “Earthbound” albümünü meydana gelir. “Earthbound” turundan sonra Collins, Wallace ve Burrell; King Crimson’ı bıraktıklarını açıkladılar. Üçlü ingiliz blues efsanesi Alexis Korner ile Snape adlı grubu kurdu. Boz Burell daha sonra Bad Company’nin de basçısı olur.

Robert Fripp tekrar eleman arayışlarına başlar. İlk yeni üye bir perküsyoncu olan Jamie Muir olur. Fripp in üniversiteden arkadaşı olan John Wetton da artık bir King Crimson geleneği haline gelen “vokal+bas” pozisyonunu doldurdu. Wetton, Crimson’a daha önce de davet edilmiş ancak bu daveti reddetmiştir.

Bir sonraki katılım ise en şaşırtıcı olandır. Müzikal ve ticari açıdan oldukça başarılı bir grup olan Yes’in bateristi Bill Bruford; Yes’i bırakarak King Crimson’a katılmayı tercih eder. Yaylı ve tuşlu çalgılarda David Cross’un katılımıyla grup enstrümantal altyapısını tamamlar. Kadroya son katılım ayrılan söz yazarı Peter Sinfield’in yerine gelen Richard Palmer olur. Richard Palmer gitar çalıyordu ancak King Crimson’da gitar çalmadı. Palmer, daha sonra Supertramp’ın kurucu üyeleri arasında yer aldı.

Provalar ve turneler 1972’de tekrar başladı. Ve 1973’te grup “Larks' Tongues in Aspic” adlı albümü yayınladı. Yılın geri kalanını da turnelerle geçirdi. Aynı yıl içinde Jamie Muir İskoçya’da bir budist tapınağına katılacağını belirterek müziği ve grubu bıraktığını açıkladı.

Kalan dörtlü sıradaki albüm için materyal oluşturmaya başladı ve 1974’te “Starless and Bible Black” piyasaya çıktı. Albümün adı Galli şair Dylan Marlais Thomas’ın Under Milk Wood adlı oyunundan bir alıntıydı. Albümde sadece açılış parçası “The Great Deciever” ve ikinci şarkı “Lament” stüdyoda kaydedildi. Kalan şarkılar canlı performanslardı.

Crimson’ın 1974 Avrupa ve Amerika turneleri esnasında David Cross’un gruptaki rolü baskı altına girmekteydi. Kendisinin üstlendiği kemancı rolü bölünmeye başladı. King Crimson’ın müziği ilerledikçe –ve sertleştikçe- gruba olan katkısının güçsüz kaldığını ve azaltıldığını belirten Cross, sadece piyano çalmaktansa grubu bırakmayı tercih etti. Cross gittikten sonra üçlü rock müzik tarihinin en önemli albümlerinden biri olan “Red” için çalışmalara başladı.

Cross’un yokluğunu geçmiş albümlerdeki konuk sanatçılar doldurdu. Obua’da Robin Miller, Kornet’de Marc Charig ve soprano saksafonda grubun eski üyelerinden Mel Collins yer aldı. David Cross da “Providence” adlı şarkıda keman çaldı. Yine grubun eski üyelerinden Ian McDonald alto saksofonda gruba eşlik etti.

Ian McDonald gruba yine daimi eleman olarak dönmeyi planlıyordu ancak Robert Fripp’in müziğin ticari yönüyle yaşadığı problemler Fripp’i müzikten uzaklaştırıp “George Gurdjieff” in mistik okumalarına yöneltince planlar bozuldu.

“Red” in piyasaya çıkmasına 2 ay kala –ve sıradaki albümün adının “Blue” olmasına karar verilmişken- Robert Fripp, King Crimson’ın artık var olmayacağını belirtti. Bu King Crimson’ın sonu gibi gözükse de sadece bir dönemin sonuydu.

1981’in başlarında Fripp ve Bruford adı “Discipline” olan yeni bir grup kurmayı planlamaya başladılar. Kısa süren basgitarist denemelerinden sonra “Tony Levin” gruba katıldı. Tony Levin’in basgitar ile beraber kullandığı Chapman Stick gruba yeni bir ses getirdi.

Bu esnada Fripp, Talking Heads ile turnede olan gitarist Adrian Belew’i gruba davet etti. Fripp daha önce hiç başka bir gitaristle beraber çalışmamıştı. Bu katılım yeni-Crimson’ın farklı olacağını kanıtlar nitelikteydi.

Provalar esnasında Fripp yeni kadronun Discipline değil King Crimson olduğunu düşünmeye başladı. (Ayrıca Belew de Discipline adını itici buluyordu). Diğer üyelerin de onayıyla grup yine King Crimson adını aldı.

Bu kadro 1981’de “Discipline” 1982’de “Beat” ve 1983’te “Three of a Perfect Pair" albümlerini çıkardı. Bu albümlerde vokali Adrian Belew’in üstlenmesi King Crimson tarihinde bir ilk yaşanmasına yol açtı. Önceki albümlerde albümlerde hep basgitaristler vokal yapmıştı. Ayrıca Belew King Crimson’ın ilk enstrüman icrasında bulunan söz yazarı olmuştu.

“Three of a Perfect Pair” den sonra grup 11 yıl sürecek bir sessizliğe büründü. Robert Fripp plak şirketiyle hukuksal bir kavgaya girişti. Bu kavga sonucunda DGM'yi –Discipline Global Music- kurmaya karar verdi.

1985’te Fripp standart gitar akordunu terkedip kendi keşfettiği “CGDAEG” akorduna geçti –kendisi bu dizilimi akılda tutmak için“Crafty Guitarist Do Always Eat Good” cümlesini öneriyor-

Yine 1985 yılında Robert Fripp bu yeni akordu insanlara tanıtmak ve geliştirdiği gitar tekniklerini insanlara anlatmak için “Guitar Craft” ı kurdu.

1991 yılında Robert Fripp “Japonya” üyelerinden “David Sylvian” a, yetenekli bir Guitar Craft öğrencisi olan basgitar ve Chapman Stick icracısı Trey Gunn ile birlikte yeni bir King Crimson kurmayı önerdi. Sylvian bu teklifi reddetti ancak 3’lü konserler vermeye başladı. 1993'te üçlüye davulcu “Jerry Marotta”nın da katılımıyla “The First Day” albümü piyasaya çıktı.

Robert Fripp; Rolling Stone dergisine verdiği bir röportajda aklındaki Crimson’ın; Levin, Marotta, Gunn ve kendisinden oluştuğunu belirtti. 1993’te dörtlü bir araya gelip bazı fikirler geliştirmeye başladı. Bu geliştirmeler sonucunda “One Time” ve “Vroom” parçaları ortaya çıktı.

1993 sonbaharında Fripp ve Sylvian yine turneye çıktı. Marotta bu turnenin davulcusuydu ancak işlerinin yoğunluğu sebebiyle King Crimson’ın yeni kadrosunda yer alamayacağını belirtti. Bunun üzerine yapılan davulcu denemeleri sonucunda “Mr.Mister” üyelerinden “Pat Mastelotto” gruba katıldı. Belew ve Levin’in Bill Bruford’un gruba geri dönme isteğini Fripp’e iletmesi üzerine King Crimson’ın iki davulcusu oldu. Bu “çifte-trio” kadrosu bir plandan çok bir uzlaşmaydı.

King Crimson yeni kadrosuyla 1994 te “VROOM” 1995’te “THRAK” 1996’da “THRaKaTTaK” cdlerini piyasaya çıkardı. Sextet olarak prova yapıp sahne almak oldukça pahalı ve zor bir eylemdi. Bu cesur deneysel birleşme maalesef kısa sürdü ve King Crimson yine dağıldı.

1990’ların sonlarında DGM; basgitarda Trey Gunn davulda Adrian Belew gitarda Robert Fripp'ten oluşan bir king crimson yan projesi olan ProjeKct’in canlı performans kayıtlarını yayınladı.

ProjeKct’lerin ilk adımını attıktan sonra; Robert Fripp, King Crimson için yeni planlar yapmaya başladı. Bu planlardan biri eski sextet’i “ProjeKct Zero” adı altında toplamaktı. “Bill Bruford” bu projeyle ilgilenmediğini belirterek “ilk aşkı” olan caza yöneldi. Tony Levin de bir sonraki kararına dek King Crimson üyeliğini bıraktığını açıkladı. Böylece son kadro Belew, Fripp, Mastelotto, Gunn şeklinde oluştu. Dörtlü 2000 yılında “ConstruKction of Light” albümünü piyasaya çıkardı. Ardından da ProjeKct x adı altında “Heaven and Earth” albümü piyasaya çıktı. Heaven and Earth; Mastelotto tarafından ConstruKction of Light albümünün hazırlık aşamasındaki stüdyo çalışmalarının bir araya getirilmesiyle ortaya çıktı.

2000 ve 2001 yılındaki ekonomik sıkıntılardan sonra DGM diğer sanatçılarla ilgilenmeyi bırakıp yeniden King Crimson’a odaklanmaya karar verdi. Uzun bir turne ardından 2003 yılında King Crimson son stüdyo albümü olan “The Power to Believe” albümünü piyasaya çıkardı.

2003 yılının son aylarında Trey Gunn grubu bıraktığını açıkladı. Bu olayın hemen ardından Tony Levin ve Robert Fripp; Levin’in gruba geri döneceğini açıkladı. Grubun şu anki kadrosu Robert Fripp, Tony Levin, Adrian Belew, Pat Mastelotto şeklindedir. Ayrıca, Adrian Belew 2005 yılında verdiği bir röportajda grubun kısa bir ara verdiğini ve 2007 eylülünde tekrar stüdyoya gireceğini belirtmiştir.

Grubun eski üyelerinden Boz Burrell 21 eylül 2006’da kalp krizi sebebiyle hayata gözlerini yumdu. Bu ölümden 5 ay sonra 22 şubat 2007’de yine bir eski üye olan Ian Wallace da gırtlak kanseri sebebiyle bu dünyadan ayrıldı.




Bütün şarkılar Adrian Belew, Bill Bruford, Robert Fripp ve Tony Levin tarafından yazılmıştır
Bütün şarkılar Adrian Belew (şarkısözü and musik) ve Bill Bruford, Robert Fripp ve Tony Levin (musik) tarafından yazılmıştır.
Bütün şarkılar Adrian Belew, Bill Bruford, Robert Fripp ve Tony Levin tarafından yazılmıştır..
1. Bölüm

2. Bölüm
Bütün şarkılar Adrian Belew, Bill Bruford, Robert Fripp, Trey Gunn, Tony Levin ve Pat Mastelotto tarafından yazılmıştır.



</doc>
<doc id="197808" url="https://tr.wikipedia.org/wiki?curid=197808" title="Monako Grand Prix">
Monako Grand Prix

Monako Grand Prix'i ("Grand Prix de Monaco"), her sene Monako ülkesinde düzenlenen ve Monako sokaklarının piste dönüştürülmesiyle oluşturulan Circuit de Monaco pistinde yapılan Formula 1 organizasyonudur.


</doc>
<doc id="197809" url="https://tr.wikipedia.org/wiki?curid=197809" title="Cumhuriyetçi Köylü Millet Partisi">
Cumhuriyetçi Köylü Millet Partisi

Cumhuriyetçi Köylü Millet Partisi, 16 Ekim 1958'de Cumhuriyetçi Millet Partisi ile Türkiye Köylü Partisi'nin birleşmesiyle kurulan siyasi parti. Kurucuları arasında Osman Bölükbaşı, Ahmet Tahtakılıç, Hasan Koçdemir, Enis Akaygen ve Suphi Batur yer alır. CMP Genel Başkanı Osman Bölükbaşı yeni partinin de başkanı seçildi. CKMP, 1961 genel seçimlerinde % 14 oy alarak CHP ve AP'den sonra üçüncü parti olmuştur. 1962 yılında kurucusu ve genel başkanı Osman Bölükbaşı istifa ederek partiden ayrılmıştır. 1965'te Alparslan Türkeş ile birlikte "Ondörtler"in çoğu partiye girmiştir. Aynı yıl Alparslan Türkeş genel başkan seçilmiştir. 1969'da Milliyetçi Hareket Partisi adını almıştır.

CKMP'nin 8-9 Şubat 1969 tarihlerinde Adana'da yapılan olağanüstü kongresinde delegelerin büyük desteğini alan "Milliyetçi Hareket Partisi" adı kabul edilmiştir. Büyük Kongreden sonra toplanan ilk genel idare kurulunda partinin amblemi "Üç Hilâl" olarak kararlaştırılmış ve aynı toplantıda MHP Gençlik Kolları için de "Hilâl içinde Bozkurt" amblemi benimsenmiştir.


</doc>
<doc id="197822" url="https://tr.wikipedia.org/wiki?curid=197822" title="Gustave Eiffel">
Gustave Eiffel

Alexandre Gustave Eiffel (d. 15 Aralık 1832, Dijon – ö. 27 Aralık 1923, Paris), Fransız inşaat mühendisi ve mimar. Fransa'nın en prestijli okullarından École Centrale Paris'ten mezun olmuştur. Fransız İhtilali'nin 100. yılı için inşa edilen ve kendi soy ismini taşıyan Eyfel Kulesi'ni inşa etmesi ile tanınan Eiffel, aynı zamanda Amerika Birleşik Devletleri'nin simgesi olan New York'taki Özgürlük Anıtı'nın armatürünü de tasarlamıştır.

Eiffel, Fransa'nın Dijon şehrinde doğdu. Eiffel soyadı ise, Alman kökenli akrabaları tarafından 18'inci yüzyılın başlarında alınmıştı. İsmi ise doğduğu Eiffel'de bulunan Margamen'den almıştı, lakin Fransızlar asıl ismi "Bönickhausen"'i söylemekte güçlük çekiyordu. Annesinin kömür işi oğlunun Paris'te bulunan École Centrale des Arts et Manufactures'te okumasını sağladı. Mezun olmasıyla, Eiffel amcasının lastik fabrikasını yönetmeye başladı. Ancak lastiğin kalitesi üzerine bir aile tartışması sonrasında bu görevden alındı. Eiffel bundan sonra giriş seviyesinde tren yolu köprüleri tasarlayan bir şirkette çalışmaya başladı.

Charles Nepveu Eiffel'e ilk işini tren yolu köprüleri tasarlayan birçok proje müdüründen biri olarak verdi. Ancak, inşaat sırasında birçok mühendis bu projelerden ayrılıyordu ve sonunda Eiffel bütün projeden sorumlu oldu. Nepveu Eiffel'in çalışmasını gördükten sonra O'na başka köprü ve bina tasarımlarında da şans tanıdı. Bu projeler sırasında Eiffel mühendislerle iç içeydi ve birçok işi aynı anda yürütebiliyordu. Nepveu'nun bu desteği olmasaydı, Eiffel gelecekte olduğu kadar başarılı olmayabilirdi.

Eiffel'İn "Eiffel et Cie" isimli danışmanlık ve inşaat şirketi, Belçikalı mühendis Théophile Seyrig'in de desteğiyle; uluslararası bir ihalede Porto ve Vila Nova de Gaia arasındaki 160 metrelik bir tren yolu köprüsü inşaatına başvurdu. Teklifi bu ihaleyi kazandı çünkü oldukça güzel, içi gözükebilir, ucuz ve güç yöntemleri kullanılarak yapılmıştı. Bu teknik 1864'te Maxwell tarafından tasarlanmıştı. Maria Pia Köprüsü (Ponte Maria Pia) çift kolonlu ve tek bir tren yolunu desteklemekteydi ve inşası iki yıldan az sürdü (5 Ocak 1876'dan 4 Kasım 1877'ye kadar). Köprünün ismi ise Kral Luis ve Kraliçe Maria Pia'dan almaktadır. Köprü 1991'e kadar kullanılmış (114 yıl), daha sonra da Ponte de São João yerini almıştır. Massif Central'da yaptığı köprüler ise hala günümüzde kullanılmaktadır.

Gustave Eiffel ayrıca Paris'teki La Ruche'u tasarlamıştır. Burası, tıpkı Eyfel Kulesi gibi şehrin sembollerinden biri olmuştur. Bunun yanı sıra Garabit Viyadüğünü ve Amerika'daki ilk binası da Puerto Rico'daki Mona Adası'ndaki deniz feneridir. Bu deniz feneri ABD tarafından 1900 yılında, İspanya-Amerika savaşı sonrasında Puerto Rico'nun ABD'nin eline geçmesiyle yapılmıştır.
1887'de Eiffel Fransa'nın Panama Kanalı'nı inşaatıyla ilgilenmiştir. Fransız Panama Kanalı şirketi, Ferdinand de Lesseps'in önderliğinde su seviyesinde bir kanal yapmaya çalışmış ama kullanışlı olmayacağının farkına varmıştır. Yükseltilmiş ve açılıp kapanan bir kanal tasarım olarak kabul edilmiş ve Eiffel de bunu tasarlaması için önerilmişti. Ancak, kanal projesi kötü bir yöneticilik ile iflas etti. Eiffel'in şöhreti Lesseps'in ve mühendislerinin sağladığı bu finansal skandal ile anıldı; ancak Eiffel'in finansal işlerle bir alakası yoktu ve suçlu bulunmadı. Kendi tasarımı kullanılmasa da, Amerika Birleşik Devletleri yeniden bu kanalı kurmaya çalıştı. Son yıllarında aerodinamik ile ilgilendi.

27 Aralık 1923'te Paris'te Rue Rabelais'teki malikanesinde öldü. Cenazesi ise Levallois-Perret mezarlığına gömüldü.

Tasarladığı köprüler dünyanın dört bir yanında inşa edildi. Bu köprüler daha rahat ve daha hızlı gezi ve ticareti sağladı. Eiffel'in birçok köprüsü uzman çalışanlar gerektirmiyordu, bu vesile ile de daha ucuza yapılabiliyordu.

Eyfel Kulesi'nin Fransa'da etkisi çok büyük oldu. Kule 1889'de uluslararası bir sunum ile milyonları Paris'e getirdi. Sadece 1889 yılında 2 milyon kişi Eyfel Kulesi'ni ziyaret etti. Kule kısa bir zamanda turistler için ilgi mekanı oldu ve Fransa ekonomisine büyük katkı sağladı. İlk önce gösteriş amaçlı düşenilse de (aslında tasarımı kolayca yıkılabilir şekilde hazırlanmıştı), kule hızlıca Fransa'nın ulusal sembolü oldu ve Fransızlar için onur kaynağı haline geldi.

Özgürlük Anıtı Fransa'nın ABD'ye bir hediyesiydi. Eiffel'in anıtın armatürünü tasarlaması bu düşün gerçekleşmesini sağladı. Heykel Fransa ve ABD arasındaki dostluk ve saygıyı temsil etti. Özgürlük Anıtı hızlıca ABD'de de ulusal bir sembol oldu ve özgürlüğün simgesi haline geldi. Bu heykel de turistlerin oldukça ilgisini çekti ve birçok kişiyi New York'a getirdi ve ekonomiye katkı sağladı. Fransa'da yaşayan ABD vatandaşları da bu hediyenin karşılığı olarak Eyfel Kulesi'nin 2 kilometre kuzeyine ¼ boyutunda bronz bir heykelini dikti.




</doc>
<doc id="197827" url="https://tr.wikipedia.org/wiki?curid=197827" title="Sarin">
Sarin

Sarin (NATO'nun adlandırmasına göre rumuzu: GB) bir sinir gazıdır. 1938`de Alman Kimyageri Gerhad Schrader tarafından bulunmuştur. Sarin gazı aşırı zehirli bir sinir ajanıdır, vücuttaki sinir sistemlerinin dengesini bozarak felç meydana getirir. Çok küçük bir damlası bile insanı öldürebilir. 1991'de Birleşmiş Milletler tarafından kitle imha silahları kategorisine alınmıştır. Sarin gazının üretimi ve depolanarak saklanması 1993'te CWC (Kimyasal Silahlar Konvensiyonu) tarafından yasaklanmıştır. Spesfik antidotu (panzehiri) Atropin'dir.

Sarin gazı potansiyel bir asetilkolin esteraz enzimi inhibitörüdür. Canlı vücudunda sinaptik aralıkta asetilkolin yıkımını engelleyerek spastik paraliziye yol açar. Solunum kaslarının etkilenmesi öldürücü olabilir. Sarin renksiz bir sıvı olup buharı da sıvısı gibi renksizdir. Son derece etkili ve öldürücü bir gazdır. Renksiz ve kokusuz olduğu için sezilmesi ve teşhisi zordur.

Burun akması, göğsün sıkışması, görüşün zayıflaması, nefes almada güçlük, aşırı terleme, adalelerin kasılması, kusma, gözbebeklerin küçülmesi ve görüşte bulanıklık, sendeleme, şaşkınlık, uyuşukluk, hafıza kaybı, çırpınma, koma, nefesin kesilmesi ve ölümün meydana gelmesidir. 1995'teki Tokyo metrosuna düzenlenen sarin gazlı terör saldırısında gazın etkisinde kalan bazı kişilerde burun ve ağız kanaması semptomları da görülmüştür. Öldürücü dozda alındığında genellikle ölüm 1-10 dakika içinde gerçekleşir.


"Perception" dizisinin 1. sezonunun 4. bölümünde sarin gazı ele alınmıştır.

"Numb3rs" dizisinin "Under Pressure" adlı bölümünde teröristler tarafından kullanılmıştır.

"Testere II" filminde Jigsaw tarafından kullanılmıştır.

Sarin ve soman gazları Greg Iles'in Black Cross adlı düşsel 2. Dünya Savaşı romanının ana konusunu oluşturur.

Lost dizisinin 2. sezon 14. bölümünde ([[One of them]/(Onlardan Biri)]) amirine ihanet etmek istemeyen [[Sayid Jarrah]] karakteri, kendisine amirinin sarin gazını kullananlar arasında olduğu hatırlatıldığında Amerikalılarla işbirliği yapmaya karar verir.

[[Fringe]] dizisinin 1. sezon 3. bölümü sarin gazini konu edinmistir.

[[The Newsroom]] dizisinin 2. sezon bölümlerinde de sarin gazı konu edilmiştir.

[[Tyrant]] dizisinin 2. sezon 2. bölümünde de sarin gazı gösterilmiştir.

[[Homeland]] dizisinin 5.sezon bölümlerinde de sarin gazı konu edilmiştir.

Blindspot dizisinin 1.sezon 16.bölümünde sarin gazı konu edilmiştir.

The Night Manager dizisinin 1. sezon 5. bölümünde sarin gazı konu edilmiştir.



[[Kategori:Kimyasal silahlar]]
[[Kategori:Hidrolaz inhibitörleri]]
[[Kategori:Organik fosfor bileşikleri]]
[[Kategori:Alman icatları]]

</doc>
<doc id="197829" url="https://tr.wikipedia.org/wiki?curid=197829" title="C-141">
C-141

Lockheed C-141 Starlifter, Birleşik Devletler Hava Kuvvetlerinde (USAF) askeri stratejik nakliye uçağı olarak görev almaktaydı.

C-124 Globemaster II gibi pistonlu motora sahip yavaş nakliye uçaklarının yerini alması için geliştirildi ve 1960'ların ihtiyaclarına göre tasarlandı. 1963 yılında ilk uçuşunu gerçekleştiren uçak, 1965 yılından bu yana, 284 adedi Askeri Nakliye Komutanlığı'na ve 1 adedi NASA'ya olmak üzere 285 adet üretildi. C-141, USAF tarafından 5 Mayıs 2006 tarihinde C-17 Globemaster III ile yer değiştirene kadar yaklaşık 40 yıl hizmet verdi.

C-141A diye anılan Orijinal Starlifter modeli, 138 yolcu, yaralılar için 80 sedye veya 28,900 kg (62,700 pound) kargo ve on adet standart 463L master palet taşıyabilme kapasitesine sahipti. C-141, ayrıca Minuteman Füzesi gibi özel kargolar da taşımaktaydı. Sonradan fark edildi ki, uçağın hacim kapasitesi, ağırlık olarak taşıma kapasitesi ile karşılaştığında oldukça düşüktü, genel olarak fiziksel boşluk ağırlık limiti dolmadan dolmaktaydı. Bu yüzden daha sonra C-141B modeli geliştirilmiştir.

Mevcut C-141A'lardan bir adedi NASA tarafından bir teleskopa ev sahipliği yapacak şekilde (Kuiper Uçan Gözlemevi) modifiye edildi. NASA'nın aldığı C-141A şu anda Edwards Hava üssü (California) alanındadır.

270 C-141A uzatılarak ve hacmi genişletilerek eksiklikleri giderildi. Bu yeni varyasyona C-141B ismi atandı ve eskisine C-141A adı verildi. İlave parçalar kanatların önüne ve arkasına eklendi, uçak gövdesi böylelikle 7.11m (23 ft 4inç) uzamış oldu. Bu sayede kapasite: yaralılar için 103 sedye, 13 standart palet, 205 asker, 168 paraşütçü asker, veya eşdeğer koşulda başka yük taşımaya elverişli hale getirildi. Ayrıca uzamanın yanı sıra, uçuş sırasında havadan yakıt ikmali gerçekleştirebilmek için bum kabı eklendi. Dönüştürme programı 1977 1982 yılları arasında sürdü. Bu dönüştürme programının , 90 yeni uçak alımı ile eşdeğer ölçüde olduğu düşünülmüştü.

1994 yılında, on üç adet C-141B, uçağa düşük seviyeli gece uçuş kapasitesi, ileri seviyeli seyrüsefer yeteneği ve geliştirilmiş karşı önlem sistemleri kazandıran SOLL II (Special Operations Low-Level II) modifikasyonuna alınmıştır. ABD Hava Kuvvetleri bu uçakları Hava Kuvvetleri Özel Harekat Komutanlığı kapsamında kullanmaktadır. Bu kapsamdaki uçakların yakın zamanda yerini yeni C-17'lere bırakması bekleniyor.

63 adet uçak ise, C-17'ler geçerli olana kadar kullanılmak üzere, 1990'larda, geliştirilmiş aviyonik ve seyrüsefer sistemlerine sahip olan C-141C statüsüne doğrudan kavuşmuş, bu yenilemeyle birlikte cam kokpit teknolojisine kavuşan ilk uçak olup, mekanik ve elektromekanik bazı bileşenleri elektronik eşdeğerleriyle değiştirilerek daha güvenilir hale getirilmiştir.

16 Eylül 2004 tarihinde C-141 neredeyse tüm USAF birimlerindeki görevlerinden ayrılmış, servis ömürlerini tamamlamak için bekletiliyorlardı. 25 Eylül 2005 tarihinde, sadece sekiz C-141 uçmaktaydı (tamamı Wright Patterson Hava Üssündeki 445. Nakliye Kolunda hizmetteydi). 2004,2005 ve 2006 yıllarında C-141ler Wright Petterson Hava üssünde konuşlandı ve genellikle Irak ile Afganistan'da çoğunlukla yaralıların taşınması gibi
tıbbi görevlerde hizmet verdi.


</doc>
<doc id="197851" url="https://tr.wikipedia.org/wiki?curid=197851" title="Eşref">
Eşref

Eşref aşağıdaki anlamlara gelebilir:

En şerefli anlamına gelir.





</doc>
<doc id="197878" url="https://tr.wikipedia.org/wiki?curid=197878" title="Yusuf İzzet">
Yusuf İzzet

Yusuf İzzet (Met) (1876, Yozgat - 15 Nisan 1922), Türk asker.

Kafkasya kökenli bir ailenin çocuğuydu. 28 Nisan 1894 tarihinde girdiği Harp Okulu'ndan 17 Ağustos 1896 tarihinde teğmen rütbesiyle, devam ettiği Harp Akademisi'nden 17 Ocak 1900 tarihinde Kurmay Yüzbaşı rütbesiyle mezun oldu.

1910-1913 yılları arasında tümen kurmay başkanlığında bulundu. Trablusgarp ve Balkan Savaşlarına katıldı. 1915 yılında Mirliva rütbesine terfi etti ve Paşa oldu ve I. Dünya Savaşı'nda çeşitli kolordulara komuta etti. Özellikle Kafkasya cephesinde 10. Kolordu Komutanı, 1. Kafkas Kolordusu Komutanı ve 14. Kolordu Komutanı olarak üstlendiği görevlerde dikkati çekti. Rusya'da 1917 Bolşevik İhtilali'nden sonra, sürgündeki Kafkasyalıların ve 11 Mayıs 1918 tarihinde Osmanlı Devleti'nin desteğiyle kurulan Kuzey Kafkasya Cumhuriyeti Hükümeti bünyesinde Kuzey Kafkasya Kolordusu Komutanı ve Askeri Temsilcisi oldu. Mondros Mütarekesi imzalandığında Dağıstan'da bölgeyi Rus hakimiyetinden çıkarma çabalarını sürdürmekteydi.

Bandırma 14. Kolordu Komutanı iken Yunan işgaline karşı vurulan ilk darbelerden biri olan Bergama Baskını'nı gerçekleştirdi. Ahmet Anzavur Ayaklanmasının başlamasıyla Anzavur kuvvetleri Bandırma'ya yaklaşırken Bursa'ya geçti. Oradan Ankara'ya çağrıldı ve TBMM 1. Dönem'e Bolu mebusu olarak seçildi. Sakarya Meydan Muharebesi'nin hazırlık evresinde İhtiyat Grubu Komutanı, savaş sırasında ise 3. Grup Komutanı olarak görev yaptı. Sakarya Meydan Muharebesi'nin kazanılmasından sonra tekrar TBMM'ye döndü. 25 Ağustos 1921 TBMM tarafından Kırmızı şeritli İstiklâl Madalyası ile taltif edildi. 13 Eylül 1921 - 14 Nisan 1922 tarihleri arasında Bolu Milletvekili sıfatı ile ölümüne kadar TBMM'deki görevine devam etti.

1919 yılında Çerkeslerin ilk kadın yazarlarından Hayriye Melek Hunç ile evlendi. 15 Nisan 1922 tarihinde vefat etti. Ölümünden sonra ailesi 1934 yılında "Met" soyadını aldı.

Kuzey Kafkasya tarihi ve kültürü hakkında çeşitli kitap çalışmaları bulunmaktadır.


</doc>
<doc id="197883" url="https://tr.wikipedia.org/wiki?curid=197883" title="Popülasyon genetiği">
Popülasyon genetiği

Popülasyon genetiği, popülasyonlardaki fertlerin benzerlik ve farklılıklarının kaynaklarını, bunun yanında popülasyonlardaki alel frekansının dağılımlarını ve değişimlerini araştıran bir genetik altdalıdır.

Bu konuda, dört temel evrimsel mekanizma ve etkileri üzerinden yola çıkarak araştırma yapar. Bu mekanizmalar, doğal seçilim, genetik sürüklenme, mutasyon ve gen akışıdır. Bunun yanında, rekombinasyon, popülasyon alt bölümleri ve popülasyon yapısı faktörlerini de dikkate aldığı gibi adaptasyon ve türleşme gibi fenomenleri açıklamak için de çalışır.

Popülasyon genetiği, Modern evrimsel sentezin ortaya çıkmasında önemli katkıda bulunmuştur. Popülasyon genetiğinin temellerini atan ilk kişiler Sewall Wright, J.B.S. Haldane ve Ronald Fisher olup aynı zamanda kantitatif genetik ile ilişkili olan diğer disiplinlerin de temellerini oluşturmuşlardır.

Genetik, hasta kişinin kendisi kadar ailesi ve yakın akrabaları ile de ilgilenmesi yönünden tıptaki diğer disiplinlerden biraz farklılık göstermektedir. Medikal genetik, bir olguda doğru tanıya ulaşmakla kalmaz, aynı zamanda diğer aile üyelerinin genotipleini de belirlemeye ve hem hasta kişinin anne-babasındaki hem kardeşlerindeki hem de daha uzak akrabalarındaki tekrarlama risklerini değerlendirir. Ayrıca bu riskler sadece aile üyeleri ile direkt ilişkili olan kişilerin genotiplerinden değil, evlenerek bu aileye giren genel popülasyondaki kişilerin genotipleri ile de etkilendiğinden, genetik danışma işini yapan kişi, farklı popülasyonlardaki spesifik genotipleri de dikkate almak zorundadır. Bu nedenle hem doğru bir klinik tanıya ulaşmak hem de tekrarlama risklerini belirlemek için değişik etkenler birlikte incelenmelidir. Örneğin, incelenen olgu ve ailesinin kökeni, o popülasyondaki ilgili genin görülme olasılığı, aile öyküsünde akraba evliliğinin olup olmaması genetik danışma sırasında incelenmesi gereken özellikleriden bazılardır.

Popülasyon genetiği, toplumlarda genlerin dağılımını ve bu gen frekanslarının nasıl korunduğu ya da değiştiğini inceleyen bir bilim dalıdır. Popülasyon genetiğinde, toplumun gen havuzu incelenmekte olup bu incelemelerde toplumlardaki hastalıkların dağılımı ve sıklığını belirleyen çeşitli genetik ve çevresel faktörler arasındaki ilişkiyi değerlendiren epidemiyoloji kurallarından yararlanılır. O nedenle son zamanlarda 'genetik epidemiyoloji' diye ayrı bir bilim dalı da ortaya çıkmıştır.

Popülasyon genetiği, popülasyondaki gen ve alellerin görülme sıklıkları ile etkileşimlerinin araştırılmasıdır. Popülasyon, çifteki her eşin birlikte üreyebildiği canlılardan oluşan bir gruptur.

Örneğin, diğerlerinden yalıtılmış ve izole olarak bir ormanda yaşayan aynı türden güvelerin tümü, bir popülasyondur. Bu popülasyondaki bir genin, canlıların fenotipleri arasındaki varyasyonları teşkil eden birkaç alternatif formları olabilir. Örneğin, güvelerde renk oluşumundan sorumlu olan ve iki farklı alele sahip bir gen: siyah ve beyaz. Gen havuzu, tek bir popülasyondaki bir genin tüm alel dizileridir. Bir alelin alel frekansı ise, bu alellerden oluşan gen havuzundaki genlerin bir bölümüdür (örneğin, güvelerde sadece siyah renkten sorumlu olan alellerin tüm renk genleri içindeki oranı). Eğer popülasyon içinde alel frekanslarında değişiklikler olursa evrimleşme baş gösterir. Örneğin, güve popülasyonunda siyah renkten sorumlu olan alelin daha yaygın hale gelmesi.

Bir popülasyonun evrimleşmesine yol açan mekanizmaları anlamak için, bir popülasyonun hangi şartlarda evrilmeye ihtiyaç duymadığını dikkate almak yaralı olabilir. Hardy-Weinberg kuralı, eğer sperm veya yumurta oluşumu sırasında alellerin rastlantısal kademeli değişimleri ve döllenme sırasında bu üreme hücrelerindeki rastlantısal alel kombinasyonları, popülasyona etki eden tek güçler olması durumunda, alel frekanslarının, yani bir gen içindeki varyasyonların da yeteri kadar büyük bir popülasyonda sabit kalacağını ve değişmeyeceğini ifade eder. Hardy-Weinberg dengesi (İng: "Hardy-Weinberg Equilibrium") içinde bulunan böyle bir popülasyona ideal popülasyon veya evrimleşmeyen popülasyon denir. Doğadaki canlı popülasyonları ön görülen bu şartlardan en azından birini veya diğerini yerine getiremediklerinden Hardy-Weinberg dengesinin doğada oluşabilmesi mümkün değildir. Evrimleşmenin olmadığı böyle bir genetik denge durumu, genetik değişimleri ölçmek için bir temel sağladığı için ideal bir durumdur.

Eğer aşağıdaki koşulların tümü gerçekleşirse bir popülasyonun alel frekansı nesiller boyunca değişme göstermeden sabit kalır:


İki alelli tek bir lokusun en basit şekliyle var olduğu bir durumda, A baskın aleli, a ise çekinik (resesif) aleli ifade eder, onların sahip olduğu frekanslar da p ve q ile gösterilir: frekans (A) = "p"; frekans (a) = "q"; "p" + "q" = 1. Eğer popülasyon dengeli bir popülasyon ise, bu durumda frekans (AA) = "p" popülasyondaki AA homozigotları için, frekans (aa) = "q" ise aa homozigotları için ve frekans (Aa) = 2"pq" de heterozigotlar için olacaktır.

Popülasyon genetiği matematiği, aslında Modern evrimsel sentezin bir parçası olarak geliştirilmişti. Beatty'e göre (1986), modern sentezin temelini tanımlar.

Richard Lewontin'e göre (1974), popülasyon genetiğinin teorik görevi, şu iki alana dahil olan bir süreçtir: "genotipik alan" ve "fenotipik alan". Eksiksiz bir popülasyon genetiği teorisinin oluşturabilmesinin altında yatan zorluk, popülasyonun genotipi (G1)'den seçilimlerin meydana geldiği fenotip (P1) alana kadar uygun bir haritaya dair bir dizi yasaların oluşturulmasının yanında, dönüşümün tamamlanması için, Mendel genetiğinin gelecek nesil genotipleri önceden tahmin edebileceği başka bir takım kanunların da oluşturulması gerektiğidir. Hatta şu an için bile, moleküler genetiğin Mendel'in görüşleri dışında kalan diğer yönleri de bir kenara bırakıldığında, bu, açıkça çok büyük ve zor bir görevdir. Şematik olarak bu dönüşümün görselleştirilmiş hali:

(Richard Lewontin'den uyarlanmıştır 1974, S. 12). XD

"T", genetik ve epigenetik yasaları, işlevsel biyolojinin görünüşünü ve bir genotipi fenotipe dönüştüren gelişimi gösterir. Biz, buna "genotip-fenotip haritası" diyeceğiz. "T", doğal seçilimden dolayı oluşan dönüşüm, "T", seçilen fenotipler temelinde ortaya çıkacak genotipleri önceden tahmin edebilen epigenetik ilişkiler ve nihayet "T", Mendel genetiği kurallarıdır.

Uygulamada, evrimsel teorinin birbirine paralel olarak mevcut olan iki gövdesi bulunur, genotip alanda etkinlik gösteren geleneksel popülasyon genetiği ve fenotip alanda faaliyet gösteren, bitki ve hayvan ıslahında kullanılan biyometri teorisi. Bunların tamamlanmamış ve eksik kalan parçası ise, genotip ve fenotip alanları arasındaki eşleştirme haritasıdır. Bu, Lewontin'in tanımladığı üzere, bu sayede bir alan denklemindeki değişkenlerin parametreler ve konstantlar olarak sayılıp geçerli olduğu, tam bir değerlendirmede evrimsel bir süreç tarafından kendiliklerinden dönüştükleri ve diğer etki alanlarındaki konum değişkenlerin gerçek fonksiyonlarında olacağı bir "el çabukluğuna" yol açar. İfade edilen "el çabukluğu", bu karşılaştırma haritasını bildiğimizden yola çıkar. Eğer bunu kavramış olmamızdan yol çıkarsak, birçok ilgi çeken durumları analiz etmek yetecektir. Örneğin, fenotipin hemen hemen genotiple birebir olduğu bir durumda (Orak hücre anemisi) veya zaman ölçeğinin yeterince kısa olduğu bir durumda, değişmezler (konstantlar) değişmez olarak geçerli olabilecektir. Ancak, bunların hatalı oldukları birçok durumlar mevcuttur.

Doğal seçilim, bir organizmanın hayatta kalmasını ve başarılı şekilde üremesini daha olasılıklı hale getiren kalıtsal özellikleri, nesiller boyunca popülasyonda daha yaygın hale getiren süreçtir.

Bir canlı popülasyonu içindeki genetik değişkenlik, bazı bireylerin mevcut yaşam ortamlarında diğerlerinden daha başarılı bir şekilde hayatta kalacağı anlamına gelir. Üreme başarısını etkileyen faktörler, Charles Darwin'in cinsel seçilime dair geliştirdiği fikirlerin konusu olarak da önemlidir.

Doğal seçilim, fenotiplere veya bir canlının gözlemlenebilir özelliklerine etki eder, ancak üreme avantajı sağlayan herhangi bir fenotipin genetik (kalıtsal) tabanı, bir popülasyona daha yaygın hale gelecektir (bakınız: Alel frekansı). Zamanla, bu süreç, canlıyı belli ekolojik nişler için özelleştiren adaptasyonlara ve sonunda yeni türlerin ortaya çıkmasına neden olur.

Doğal seçilim, modern biyolojinin temel taşlarından biridir. Bu terim, Darwin tarafından, 1859'da, hayvan yetiştiricileri ve çiftçiler tarafından hayvanların ve bitkilerin istenilir özelliklerinin üreme için sistematik olarak tercih edildiği süreci tanımlayan yapay seçilimin kıyaslanarak doğal seçilimin nasıl işlediğini anlatan ve tarif eden "Türlerin Kökeni" adlı çığır açan kitabında sunulmuştur. Doğal seçilim kavramı, aslında geçerli bir kalıtım teorisinin yokluğunda gelişti, zira Darwin'in yazdığı dönemde, Modern genetik hakkında hiçbir şey bilinmiyordu. Geleneksel Darwinci evrimin birleştirilmesi, klasik ve moleküler genetikte daha sonra yapılan keşiflerin Modern evrimsel sentez adı altında bir araya getirilmesiyle olmuştur.

Genetik sürüklenme, popülasyon içinde rastgele örnek alımına ve şansa bağlı olarak bir gen varyantının (alel) ortaya çıktığı göreli frekansın değişimidir. Bunun anlamı, popülasyondaki yavru neslin alelleri, ebeveyndeki alellerin rastgele bir örneğidir. Şans ise, belli bir bireyin hayatta kalıp kalmayacağını ve üreyip üremeyeceğinin belirlenmesinde rol oynar. Bir popülasyonun alel frekansı, ortak bir form paylaşan gen alellerin toplam sayısı ile karşılaştırıldığında, bu genlerin kopyalarının bir yüzdesi veya kesir sayısıdır.

Genetik sürüklenme, zaman içinde alel frekansında değişikliklere yol açan evrimsel bir süreçtir. Genetik sürüklenme, bir gen varyasyonun tamamen kaybolmasına ve böylece genetik değişkenliğin azalmasına neden olabilir. Üreme başarılarına bağlı olarak, gen varyantlarını daha sık veya daha az yaygın hale getiren doğal seçilimin aksine, genetik sürüklenme nedeniyle oluşan değişiklikler, çevresel veya adaptif baskılar tarafından uyarılmazlar ve üreme başarısı için yararlı, nötral veya zararlı olabilirler.

Genetik sürüklenmenin etkisi, küçük popülasyonlarda büyük, büyük popülasyonlarda ise küçüktür. Genetik sürüklenmenin, doğal seçilim ile karşılaştırıldığında göreli önemi, bilim insanları arasında ateşli tartışmalarla sürmektedir. Ronald Fisher, genetik sürüklenmenin evrimde ancak çok küçük bir rol oynadığı görüşündeydi ve bu görüş, birkaç on yıl boyunca hakim bir görüş olarak kalmıştı. Ancak, 1968 yılında Motoo Kimura, genetik materyaldaki değişikliklerin çoğunun genetik sürüklenme tarafından oluşturulduğunu öne sürdüğü Moleküler evrimin nötral teorisi ile bu konudaki tartışmaları tekrar başlatmıştır.

Mutasyonlar, hücre genomundaki DNA dizilimlerinde meydana gelen değişiklikler olup radyasyon, virüsler, transpozonlar ve mutajen kimyasalların yanında, mayoz bölünme ve DNA replikasyonu sırasında oluşan hatalar sonucu meydana gelirler. DNA hataları, özellikle DNA replikasyonu sürecinde, ikinci iplikçik polimerizasyonunda anlatılmıştır. Bu hatalar, hipermutasyon gibi hücresel süreçler tarafından oluşturabileceği gibi organizmanın kendisi tarafından da başlatılabilir.

Mutasyonlar, özellikle bir genin protein kodlama dizisinde meydana geldiklerinde, bir organizmanın fenotipi üzerinde güçlü bir etkiye sahip olabilirler. Hata oranları, DNA polimerazların "redaksiyon" yeteneği nedeniyle genellikle çok düşüktürler (her 10 milyon ile 100 milyon baz çiftinde bir hata). Redaksiyon olmadan, hata oranları, bundan bin kat daha yüksektir. DNA'daki kimyasal hasar, doğal nedenlerle de oluşabilir ve hücreler, bu uyumsuzlukları ve DNA parçalanmalarını onarmak için DNA onarım mekanizmaları kullanırlar. Bununla birlikte, onarım, bazen DNA'nın başlangıçtaki özgün dizisine tekrar kavuşmasında başarısız olabilir.

DNA ile rekombine edilmiş genleri birbirlerine dönüştürmek için kromozomal parça değişimi kullanan organizmalarda, mayoz bölünme sırasında oluşan hizalama hataları da mutasyonlara yol açabilirler. Krosover hatalarının oluşması, benzer dizilerin, ortak kromozomların yanlış bir dizilenmeyi benimsemesine yol açtıklarında özellikle muhtemeldir. Bu da, genomların bazı bölgelerinin bu şekilde mutasyona uğramalarını daha yatkın hale getirir. Bu hatalar, duplikasyon, tüm bölgelerin delesyonu (silinmesi) veya inversiyonu (180 tersine dönerek bağlanması) ya da translokasyon denilen, bir 
kromozomun kaybolan parçasının ya da kopan bir parçasının başka bir kromozoma yapışması gibi DNA dizilimlerinde büyük yapısal değişiklikler yaratır.

Mutasyonlar, DNA dizilimlerinde farklı biçimde değişimlere yol açarlar; bu mutasyonların ya herhangi bir etkileri yoktur ya da gen ürününü değiştirirler veya genin işlevini görmesini engellerler. Drosophila melanogaster sineği üzerinde yapılan çalışmalar, gen tarafından oluşturulan bir proteinin mutasyonunda, bu mutasyonun yaklaşık %70'inin zararlı etkilere sahip olduğunu, geri kalanının ise ya nötr ya da zayıf faydalı etki gösterdiğini ortaya koymaktadır. Mutasyonların hücreler üzerinde sahip olabileceği zararlı etkiler nedeniyle, organizmalar, bu mutasyonları gidermek için DNA onarımı gibi mekanizmalar geliştirmişlerdir. Bu nedenle, bir tür için en uygun mutasyon oranı, zararlı mutasyonlarda olduğu gibi yüksek mutasyon oranının yol açtığı maliyetler ile DNA onarım enzimleri gibi mutasyon oranını azaltan koruma sisteminin sahip olduğu metabolik maliyetler arasında bir gelir gider dengesi veya uzlaşma oluşturma çabasıdır. Genetik materyal olarak RNA kullanan virüsler, sürekli ve hızlı bir şekilde çoğalıp geliştikleri için onlara avantaj sağlayan hızlı mutasyon oranlarına sahiptir ve bu şekilde insan bağışıklı sistemi gibi savunma mekanizmalarını atlatabilir ve reaksiyonlardan kaçabilirler.

Genellikle genetik rekombinasyon yoluyla mutasyonlar, kopyalanmış büyük DNA parçaları içerebilirler. Bu duplikasyonlar, her milyon yılda, onlarca ve yüzlerce genin hayvan genomlarında kopyalanarak yeni tür genlerin evrilmesinde önemli bir hammadde kaynağıdır. Çoğu genler, daha büyük bir gen ailesine ait olup ortak atalara sahiptirler. Yeni ortaya çıkan genler, çeşitli yöntemler ile oluşurlar; genellikle atasal bir genin duplikasyonu veya mutasyonu sonucu ya da farklı genlerin yeniden birleştirilmiş (rekombinasyon) parçalarının, yeni fonksiyonlara sahip yeni kombinasyonlar oluşturmasıyla.

Burada, protein kümeleri, yeni kazanılmış özelliklere sahip yeni oluşan proteinleri kodlayan genleri üretmek için birbirleriyle birleştirilebilen ve her birinin özel ve bağımsız işlevleri olan modüller gibi hareket ederler. Örneğin, insan gözü ışığı algılayan yapılar oluşturmak için 4 adet değişik gen kullanır: Bu genlerden 3'ü renkli görmek için ve 1 tanesi de gece görüşü için. Bu dört genin hepsi de tek bir atasal genden türemiştir. Bir genin (hatta tüm bir genomun) kopyalanmasının diğer bir avantajı ise yedeklemeyi artırmasıdır. Bu da, bir gen çiftinin, diğer kopyalar başlangıçtaki özgün işlevlerini yerine getirirken diğerlerinin yeni bir fonksiyon kazanmasını sağlar. Diğer tip mutasyonlar, bazen daha önce kodlanmamış DNA'dan yeni genler oluşturur.

Gen akışı, genellikle aynı türün popülasyonları arasında gerçekleşen gen alış verişidir. Bir tür içindeki gen akışına örnekler, göçler ve bu göç sonrası gerçekleşen üremeler ile bitkilerde polen alış verişidir. Türler arasındaki gen transferi için örnekler ise, hibrid organizmaların oluşumu ve yatay gen transferidir.

Bir popülasyon içine ve dışına olan göçler, alel frekansları değiştirebilecekleri gibi bir popülasyon içine genetik varyasyonlar da getirirler. Bunun yanında, göçler, popülasyonun gen havuzuna yeni genetik materyal de getirirler. Farklılaşan iki popülasyon arasındaki üreme engellerinin mevcut olması, yeni türlerin oluşması için gerekli olduğundan, gen akışı, popülasyonlar arasındaki genetik farklılıkları yayarak bu süreci yavaşlatabilir. Gen akışı, dağ sıraları, okyanuslar, çöller veya bitki genlerinin akışını engellemiş olan Çin Seddi gibi, insanlar tarafından yapay olarak oluşturulmuş yapılar tarafından engellenebilir.

İki türün, ayrıldıkları en son ortak atadan beri birbirlerinden ne kadar uzaklaşıp farklılaşmış olmalarına bağlı olarak, at ile eşeğin çiftleşmesi sonucu katırın oluşması gibi, bu türler birbirleriyle hala yavru döller oluşturabilirler. Bu tür melezler, iki farklı kromozom dizilerinin mayoz bölünme sırasında çift oluşturamadıklarından genellikle kısırdır. Bu durumda, birbirleriyle yakın akraba olan türler, düzenli olarak birbirleriyle de çiftleşiyor olsa da ortaya çıkan melezler, daima karşı seçilime uğrayacak ve türler farklı kalacaktır.Ancak, kimi zaman bu çiftleşmelerden yaşama yeteneğine sahip melezler de oluşur ve oluşan bu yeni türler, ya ebeveyn türler arasındaki ara özellikler gösterirler ya da tamamen yeni bir fenotipe sahip olurlar. Yeni hayvan türlerinin oluşmasında melezleşmenin önemi, özellikle iyi bilinen bir örnek olarak gri ağaç kurbağasında ("Hyla versicolor") olduğu gibi, birçok hayvan türlerinde görülmüş olmasına rağmen bu mekanizmaların tam olarak nasıl işlediği belirsiz olup henüz açıklığa kavuşmamıştır.

Ancak hibridleşme, bitkilerde poliploidi hayvanlarda olduğundan daha kolay tolere edilebildiği için ancak bitkilerin türleşmesinde daha önemli bir araçtır. Poliploidi, her birinin mayoz bölünme sırasında özdeş bir eşle çiftleştiği iki farklı kromozom dizisi ile üremeyi sağladığı için melezler için önemlidir. Poliploidler, küçük popülasyonların akrabalı yetiştirme depresyonunu engellemelerine izin veren genetik çeşitliliğe sahiptirler.

Yatay gen transferi, bir canlının onun yavrusu olmayan başka bir canlıya genetik materyal transfer etmesidir. Bu bakteriler arasında en yaygın olanıdır. Tıpta, bu durum, rezistans genler kazanan bir bakterinin, bu genleri hızla diğer türlere aktardığı antibiyotik direncin yayılmasında olayında görülür. Bir maya türü olan Saccharomyces cerevisiae ile fasulye böceği Callosobruchus chinensis arasında olduğu gibi bakterilerden ökaryotlara, iki değişik alem arasında da yatay gen transferleri olmuştur. Daha büyük ölçekte gerçekleşen yatay gen transferlerine örnek, genlerindeki dizileri, bakteriler, mantarlar ve bitkiler gibi üç ayrı alemden almış olan ökaryotik Bdelloida türü rotiferalardır (tekerlekli hayvan). Aynı zamanda virüsler de gen transferi ile farklı biyolojik alemler içindeki canlılar arasında DNA taşıyabilirler. Büyük ölçekli gen transferleri, ökaryotik hücreler ile bakterilerin ataları arasında gerçekleşen kloroplast ve mitokondri devralımı sırasında da gerçekleşmiştir.

Biyolojik türler, üreme kabiliyetlerine göre tanımlanabilirler. Üreme bariyeri ve çeşitli biyolojik faktörler (genetik bariyer) yeni türlerin oluşmasını engeller. Yani iki farklı tür canlının nefes alan ve üreyebilen sağlıklı yavrular oluşturması mümkün olmaz. Bu bariyerler (üreme ve genetik bariyerleri) farklı türler arasında gen akışını engeller, hibrit canlıların oluşmasını sınırlandırır. Bu bariyerler tek başına tüm gen akışını engelleyemeyebilir. Hepsi birlikte türün genlerini koruyarak, popülasyon içerisinde izole olmasını sağlarlar.

Türü izole edip koruyan bariyerler iki grupta incelenir : 
Hibrit (melez tür) oluşumuna örnek kara ayısı ile kutup ayısı melezi "grolar bear" verilir. Uzak türler arasında mesela balık ile amfibiler arasında gen akışı ve gen transferlerine rastlanmamasının nedeni doğada yukarıda anlatılan bariyerler ile kontrol altında tutulmasıdır.

Popülasyon genetiğinin temel modelleri, bir seferde sadece tek bir gen lokusunu dikkate alır. Epistazi baskılaması yüzünden, bir lokustaki alelin fenotipe olan etkisi, diğer birçok lokuslar üzerinde ne tür alellerin mevcut olduğuna bağlı olabilir. Eğer tüm genler bağlantı dengeliği içinde bulunuyorsa, bu durumda bir lokus üzerinde yer alan belli bir alelin etkisi, diğer lokuslar üzerindeki gen havuzunun ortalaması üzerinden belirlenebilir. Gerçekte, bir alel, çoğu kez diğer lokuslardaki genlerle, özellikle aynı kromozom üzerinde ve yakınlarda yer alan genlerle, bağlantı dengeliği içinde bulunur. Rekombinasyon, yakın bir yerdeki lokusta, seçilim altında bulunan bir alele genetik bağlantı ile bağlı olduğundan, başka bir lokustaki alelin yüksek frekansa ulaştığı genetik otostopu önlemede, bu bağlantı dengesini ancak çok yavaş sona erdirir. Bu ise, bir seferde sadece tek bir gen lokusunu dikkate alan popülasyon genetiği modelleri için bir sorun teşkil eder. Ancak, seçici süpürme yoluyla, doğal seçilimin eylemlerini tespit edebilmenin bir yöntemi olarak bu durumdan yararlanılabilir. Öncelikle eşeysiz üreyen popülasyonların aşırı bir durumunda, çeşitli popülasyon genetik denklemleri türetilebilir ve çözülebilir ve bu denklemler de, eşeyli üreyen popülasyonlara nazaran epey farklı işlerler.

Göç yolundaki fiziksel engeller yüzünden ve bireylerin hareket etmede ve yayılmalarında sınırlanmış eğilimler mevcut olduğundan, bunun yanında genel olarak canlı bireyler doğdukları yerlerde kalma veya buralara geri dönme eğilimi gösterdiklerinden (filopatri), farklı yaşam ortamlarındaki doğal popülasyonlar, teorik rastlantısal modellere uygun olarak ancak nadir bir şekilde birbirleriyle eşleşebilirler (panmiksi) (Buston "et al"., 2007). Genellikle, bireylerin birbirlerine genel popülasyondan rastgele seçilmiş olan diğerlerinden daha yakın akraba olduğu coğrafi aralıklar bulunur. Bu da, popülasyonların genetik yapısı ölçüsünde tanımlanmıştır (Repaci "et al"., 2007). Genetik yapılandırma, tarihsel iklim değişiklikleri nedeniyle oluşan göçler, tür aralığının genişlemesi ve yaşam alanlarının mevcut elverişliliği gibi nedenler tarafından şekillendirilir.

Mikrobiyal popülasyon genetiği, diğer birçok teorik ve uygulamalı alanlarda bilimsel araştırmalarla ilgili çalışmaların hızla ilerlediği bir alandır. Mikroorganizmaların popülasyon genetiği, antibiyotik direncin ve ölümcül bulaşıcı patojenlerin kökenini ve evrimini izlemek için temeller ortaya koymaktadır. Mikroorganizmaların popülasyon genetiği, aynı zamanda yararlı mikropların korunması ve daha iyi kullanımı için strateji oluşturmada da önemli bir etkendir (Xu, 2010).

Popülasyon genetiği, Mendel genetiği ile biyometrik modellerin bir araya getirilip denkleştirilmesi ile geliştirilmiştir. Bu konuda kilit bir adım, İngiliz biyolog ve istatistikçi Ronald Fisher'in çalışmasıydı. 1918'de bir dizi kâğıtla başlayan ve 1930'da 
Doğal Seçilim'in Genetik Teorisi isimli kitabıyla sona eren çalışmasında, Fisher, biyoistatistikçiler tarafından ölçülen devamlı varyasyonun, birçok ayrık genlerin ortak eylemleri sonucu oluştuğunu ve doğal seçilimin, popülasyondaki gen frekanslarını değiştirebileceğini ve bunun evrimle sonuçlandığını göstermiş ve Darwin'in ortaya attığı doğal seçim prensibinin ilk defa matematiksel biçimde ifade edilmesini başarmıştır (Bu dönemde gerçek bir genin ne olduğuna dair bilgi eksikliği olsa da, bu anlamda Fisher'in, gen frekansına dair tam bir bilgi yerine fenotipik özelliklerin frekansını anlamış olduğu söylenebilir). 1924'de başlayan bir dizi çalışmada ise başka bir İngiliz genetikçi, J.B.S. Haldane, istatistiksel analizleri, kelebeklerdeki endüstri melanizminin evrimi gibi doğal seçilimin gerçek dünyadaki örnekleri üzerinde uygulamış ve doğal seçilimin Fisher'in tahmin ettiğinden çok daha hızlı bir oranda çalıştığını göstermiştir.

Hayvan yetiştiriciliği ve ıslahı alanında deney sahibi olan Amerikalı Sewall Wright ise, birbirleriyle etkileşim içinde bulunan genler kombinasyonları ile genetik sürüklenme sergileyen küçük ve nispeten yalıtılmış popülasyonlar üzerindeki yakın akraba eşleşmesinin etkileri üzerine odaklanmıştır. 1932 yılında, Wright adaptif yüzeye (İng: "Fitness landscape ya da adaptive landscape") dair yeni bir konsept oluşturmuş ve genetik sürüklenme ile yakın akraba eşleşmesinin, birçok adaptif zirvelerin varlığı karşısında doğal seçilime müsaade vererek küçük ve yalıtılmış bir alt popülasyonu, adaptif bir zirveden uzaklaştırabileceğini öne sürmüştür. Fisher ile Wright arasında, Amerikalılar ve İngilizler arasında yüzyıla kadar devam eden, seçilim ve sürüklenmenin göreli rollerine dair bazı temel anlaşmazlıklar ve tartışma vardı. Fransız Gustave Malécot da, disiplinin gelişiminde erken dönemde önemli rol oynamıştır. 
Bu anlamda, Fisher, Haldane ve Wright'ın çalışmaları popülasyon genetiğinin disiplinini oluşturmuştur. Bu çalışmalar, doğal seçilim ile evrimin nasıl işlediğine dair sentezlenmiş bir teorinin geliştirilmesinde çok önemli bir ilk adım olan Mendel genetiğini, birbirleriyle entegre ederek bütünleştirmiştir.

John Maynard Smith, Haldane'nin öğrencisi iken, W. D. Hamilton ise Fisher'in yazılarından yoğun bir şekilde etkilenmiştir. Amerikalı Georg R. Price, hem Hamilton, hem de Maynard Smith ile çalışmıştır. Richard Lewontin ve Japon Motoo Kimura ise, Wright tarafından yoğun bir şekilde etkilenmişlerdir.

20. yüzyılın ilk on yıllarında, birçok saha biyoloğu, Lamarkçı ve ortojenik evrim mekanizmaların, doğal yaşamda gözlemledikleri karmaşıklığın en iyi açıklaması olduğuna dair inancı sürdürmeye devam etmişlerdir. Ancak, genetik alanlarda gelişmeler devam edince bu görüşler daha az savunulur olmaya başladılar. Doktora sonrası T. H. Morgan laboratuvarında bir işgören olan Theodosius Dobzhansky, Sergei Chetverikov gibi Rus genetikçilerin genetik çeşitlilik üzerine yaptıkları çalışmalardan etkilenmiştir. Dobzhansky, 1937'deki kitabı "Genetik ve Türlerin Kökeni" isimli kitabıyla, popülasyon genetikçileri tarafından geliştirilen mikro evrimin temelleri ile saha biyologları tarafından geliştirilen makro evrimin örüntüleri arasındaki açığı birleştirebilen bir köprü kurulmasında yardımcı olmuştur.

Dobzhansky, yabani popülasyonların genetik çeşitliliğini araştırmış ve popülasyon genetikçilerin varsayımlarının aksine, bu popülasyonların, alt popülasyonlar arasındaki belirgin farklılıklarla büyük miktarda genetik çeşitliliğe sahip olduğunu göstermiştir. Bu kitap, aynı zamanda popülasyon genetikçilerinin son derece matematiksel çalışmalarını alarak daha ulaşılabilir bir görünüşe sokmuştur. İngiltere'de ekolojik genetik dalının bir öncüsü olan E. B. Ford, insandaki kan grubu gibi genetik polimorfizm aracılığıyla, genetik çeşitliliği korumadaki yetenek de dahil olmak üzere, ekolojik faktörler nedeniyle oluşan seçilimin gücünü göstermek için, 1930 ve 1940'lardaki çalışmalarına devam etti. Ford'un çalışmaları, modern sentezin, genetik sürüklenmeden doğal seçilime doğru seyri sırasında vurgu kaymasına katkıda bulunmuştur.

Türkçe

İngilizce


</doc>
<doc id="197891" url="https://tr.wikipedia.org/wiki?curid=197891" title="Huna">
Huna

Huna, 18.yy. sonlarından itibaren Hıristiyanlaştırılan Hawaii’nin unutturulmuş eski ezoterik tradisyonuna verilen addır.

Hawaii yerlilerine göre, Huna, kendilerine, vaktiyle Büyük Okyanus’da yer alan, bir yıldız sisteminden gelenlerin yerleştiği ve üzerinde ileri bir uygarlığın mevcut olduğu bir kıtanın halkından (“gizli gücün halkı”) miras kalmıştır.

Huna’ya göre, insan bedeninden dalgalar halinde yayılan, mucize ve şifa denilen olaylarda rol oynayan bir güç mevcuttur ki, insan, solunum ve zihin egzersizleriyle bu gücü kullanma becerisini kazanabilir. Çeşitli tradisyonlarda prana,qi, manitu vs. çeşitli adlarla belirtilmiş olan evrensel yaşam gücü kavramının Huna’daki karşılığı olan bu güce “mana” adı verilir.



</doc>
<doc id="197897" url="https://tr.wikipedia.org/wiki?curid=197897" title="Dolmabahçe Saray Tiyatrosu">
Dolmabahçe Saray Tiyatrosu

Dolmabahçe Saray Tiyatrosu, Abdülmecit'in Dolmabahçe Sarayı yakınında, bugünkü İnönü stadyumu yanında Bayıldım yokuşuna çıkan yolun köşesinde 1859 yılında yaptırdığı tiyatro binası.

Üç sıra üzerine otuzdan fazla locası vardır; üç yüz kişi alabilecek genişlikte İtalyan üslubunda bir yapıydı. Abdülaziz tahta çıkınca bütçe kısıntısı nedeniyle kapatıldı, daha sonra da yandı.


</doc>
<doc id="197925" url="https://tr.wikipedia.org/wiki?curid=197925" title="Kafi Baba">
Kafi Baba

Kafi Baba, Abdal Musa ile çağdaş ve "Abdal Musa'nın gözcüsü" olarak bilinen Horasanlı derviş. Tekkesi Finike ilçesi sınırları içinde, Lmyra antik kenti yanındadır. Evliya Çelebi seyahatnamesinde de detaylı olarak anlatılmaktadır. Her yıl Haziran ayında şenlikler ve anma törenleri düzenlenmektedir.

Söylencesi: Kafi Baba müritleriyle birlikte Mısır Sultanının kızının hastalığına çare bulmak üzere Mısır'a gider. Sultanın kızını iyileştirince, Sultan Kafi Baba'ya "dile benden ne dilersen" der. Kafi Baba elindeki boynuzdan kaba yağ koyulmasını ister. Başlarlar kaba yağ koymaya. Ancak kap bir türlü dolmamaktadır. Herkes şakınlıktan donup kalır ve derviş "kafi, kafi" der. Boynuz kap hemen dolar. Bu nedenle dervişin adı "Kafi Baba" olarak kalır.


</doc>
<doc id="197945" url="https://tr.wikipedia.org/wiki?curid=197945" title="Şark Bülbülü">
Şark Bülbülü

Şark Bülbülü, 1979 yapımı Türk filmi.

Köyünden, İstanbul'a başlık parası kazanma amacıyla gelip şans eseri çok ünlü bir şarkıcı olan Şaban'ın öyküsü, Kemal Sunal'ın usta oyunculuğu ile anlatılıyor. Film bir gecede şöhret olan ünlüleri tiye alan klasik olmuş bir Kemal Sunal komedisi.




</doc>
<doc id="197952" url="https://tr.wikipedia.org/wiki?curid=197952" title="The Undertaker">
The Undertaker

Mark William Calaway ya da bilinen adıyla Undertaker (d. 24 Mart 1965), Amerikalı aktör ve profesyonel güreşçi. Kariyerinde birçok başarıya imza atmıştır.

Undertaker, güreş kariyerine 1984 yılında World Class Championship Wrestling federasyonunda başladı. Burada kullandığı ring adı "Texas Red"di. İlk maçında Bruiser Brody ile karşı karşıya geldi fakat maçı kaybetti. 4 yıl burada güreşen Texas Red, 1988'de Continental Wrestling Association'a transfer oldu. 1 Nisan 1989'da kariyerinin ilk kemer başarısına uzanan Undertaker, USWA unified World Heavyweight Champion oldu. Bu kemeri Jerry Lawler'dan aldı ve o zaman kullandığı ring ismi, "Master of Pain" idi. 5 Ekim 1989'da "The Punisher" adı altında WCWA Texas Heavyweight Champion oldu.

Belki de efsane ismin güreş kariyerindeki en ilgi çekici dönemlerden biri; WCW Dönemi. Undertaker, 1989 senesinde WCW ile anlaştı ve ringte "Mean" Mark Callous" adını kullanmaya başladı. Bu ismi Undertaker'a Terry Funk önermişti. Callous, WCW de ilk zamanlarında heel karakterde güreşmeye başladı. Bu dönemde siyah ağırlıklı ring kıyafeti ile güreşti ve biraz da ölümcül adamı oynadı.

Sid Vicious'ın sakatlanması üzerine The Skyscapers takımına dahil edildi. Callous ve Dan Spivey'dan oluşan Skyscapers, WCW'nün o zamanlardaki programı Clash of the Champions'ta The Road Warriors'a DQ ile mağlup oldu. Spivey'ın WCW'den ayrılmasından sonra, WrestleWar 90'da Undertaker & Mike Enos ikilisi, Road Warriors'a "Chicago Strett Fight" karşılaşmasında mağlup oldu. Tabii bu zamanlarda Undertaker'a Theodore Long'un menajerlik ettiğini belirtmekte fayda var.

Callous, Capitol Combat 1990 şovunda Johnny Ace (Laurinaitis) karşısında galip geldi. Great American Bash 1990 da Lex Luger'a yenildi ve NWA US Heavyweight şampiyonluğunu elde edemedi. Bu maçta Callous'a Paul E. Dangerously yani Paul Heyman menajerlik etmişti. Bir süre sonra WCW, Callous'ın kontratını uzatmayı reddetti. New Japan Pro Wrestling'le anlaşan Undertaker, burada "Punisher Dice Morgan" adıyla kısa süre güreşti.

1990 yılında Undertaker, Suburban Commando adlı filmde WWF Şampiyonu Hulk Hogan'la birlikte rol aldı. Hogan, Undertaker'ın WWF'e gelmesini teklif etti ve Undertaker bunu kabul etti.

Hogan önce Undertaker'ı, Vince McMahon'la tanıştırdı. Undertaker'ın gimmick'i, eski batı filmlerindeki cenaze sorumlularının rollerinden esinlenilerek düşünüldü ve WWF Kapıları Undertaker için ardına kadar açılmış oldu. 
Aslında herkes Undertaker'ın Survivor Series'ta debut yaptığını zanneder ama gerçek tam olarak öyle değil. Taker, SS'ten 10 gün önceki Superstars şovunda debut yaptı ancak bu şov, aynı gün yayında değildi ve çok sonra, yani Aralık 1990'da yayınlandı. Ama Undertaker'ın orijinal debutu yine de Survivor Series'te gerçekleşmiştir.

Survivor Series'teki geleneksel tag maçı için Ted Dibiase'nin duyuracağı gizli isim Undertaker'dı ve Undertaker o gece DiBiase'nin takımında yer aldı. Buradaki bir ilginç noktada, Undertaker'ın aslında kullandığı ismin "Cain the Undertaker" olmasıydı ancak zamanla spikerler ve çoğu kişi "Cain" ismini kullanmadı ve Callaway, "The Undertaker" olarak anılmaya başlandı. Tabii bu isim karmaşası çok kısa süreliğine yaşandı. Aynı zamanda bu maçta menajeri Brother Love Dusty Rhodes'tan dayak yiyince tag çıkararak ringden çıktı ve Rhodes'un peşine düştü ama count out ile elendi. Aslında bu bir hakem hatasıdır çünkü Taker çıkmadan sırayı takım arkadaşına vermişti.

Undertaker'ın WrestleMania da ilk kurbanı Jimmy Snuka oldu. WrestleMania 7'de ilk kez bir WrestleMania şovunda yer alan Undertaker'ın ölümsüz serisi böylece başladı. Taker ilk ciddi feudunu da Ultimate Warrior'la yaşadı. Warrior'ı bir tabuta tıktı. Ama Warrior, Undertaker'ı yendi. Sycho Sid, Randy Savage ve Sgt Slaughter gibi isimlerle feuda girdikten sonra Survivor Series 1991'de Hulk Hogan'la karşılaştı. Hogan'ı Ric Flair'ın yardımıyla yendi ve WWF'teki ilk şampiyonluğuna, yani WWF Şampiyonluğuna uzandı. Ayrıca Undertaker, -1993'te Yokozuna bu rekoru kırana kadar- tarihteki en genç WWF Şampiyonu unvanını da elde etti.

Zamanın WWF Başkanı Jack Tunney, Hogan'ın kemeri kaybetmesinden sonra This Tuesday in Texas PPV'i için Hogan vs. Undertaker maçını duyurdu. Undertaker, yaklaşık 6 gün süren şampiyonluğunu bu şov da kaybetti ve Hogan tekrar şampiyon oldu. Şubat 92'de Jake Roberts, Randy Savage'in eşi Miss Elizabeth'e sandalyeyle saldırmaya kalkışınca Undertaker, dost olmalarına rağmen Roberts'a engel oldu ve ilk kez taraftarlar tarafından desteklenmeye başladı. WrestleMania 8'de Jake Roberts'la karşılaştı ve onu da yenip serisine 2. kurbanı ekledi.

Taker, 1992-93 seneleri boyunca Harvey Wippleman'ın menajerliğini yaptığı güreşçilerle feuda girdi. Bu isimler Kamala ve Giant Gonzalez idi. Kamala'yı Summerslam ve Survivor Series 1992'de yendi. Royal Rumble 1993'te Giant Gonzales ringe geldi ve maça dahil olmamasına rağmen Undertaker'ı eledi. WrestleMania 9'da Undertaker, Gonzalez ile karşılaştı ve maçı Gonzalez'in kloroform (bayıltıcı bir madde) kullanması nedeniyle DQ ile kazandı. Bu, Taker'ın WrestleMania kariyerindeki ilk ve tek DQ galibiyetiydi. Taker maçtan sonra geri dönüp Gonzalez'e saldırdı.

Daha sonra Gonzalez, Urn'ü ve Paul Bearer'ı kaçırdı. Undertaker da SummerSlam'deki Rest in Peace maçına Urn olmadan çıkmak zorunda kaldı. Ama maç sırasında Paul Bearer geri dönüp Harvey Whippleman'dan Urn'ü geri aldı. Urn'den güç alan Undertaker da Gonzalez'e yaptığı bir uçan clothesline ile maçı kazandı.

Survivor Series 1993'te All Americans vs Foreign Fanatics 4-on-4 eleme maçı yapılırken Undertaker ve Yokozuna kavgaya tutuştular ve double countout oldular. Taker daha sonra Yokozuna'ya pek çok akıl oyunu yaptı. Royal Rumble 1994'te Undertaker, Yokozuna ile "Casket Match"ta karşı karşıya geldi. Maç WWF Title içindi ve Yokozuna, kemeri elinde tutuyordu. Undertaker, Yokozuna'ya yaptığı bir chokeslam ve running DDT'nin ardından onu tabuta attı. Tabutu kapatacakken Crush ona saldırdı. Undertaker Crush'ı hakladıktan sonra Mr. Fuji'nin 2 adamı geldi. Undertaker onlara double clothesline yaptı ama ardından Bam Bam Bigelow geldi. Undertaker iyice güçten düşüyordu... derken Paul Bearer, Mr. Fuji'nin ele geçirdiği Urn'ü geri aldı. Undertaker, Yokozuna'nın tuz kabını ele geçirdi. Önüne gelen güreşçilere bu kapla saldırdı ve hepsini hakladı. Ama Fatu, Samu (Yokozuna'nın kuzenleri) ve Jeff Jarrett geldiler ve diğer güreşçilerle Undertaker'a saldırdılar. Onu tabuta attılar ama Undertaker tabutun kapanmasına izin vermedi. Bir süre daha onlarla uğraştı ve o sırada Diesel da geldi. Yokozuna, Bearer'a saldırıp Urn'ü ele geçirince bir düdük sesi çıktı ve Taker yere yığıldı. Güreşçiler onu alıp tabuta kapattılar ve Yokozuna maçı kazandı. Ancak maçtan sonra tabutun içinde büyük ekrana görüntüsü yansıdı ve Undertaker, "geri döneceğini, asla huzur içinde yatmayacağını" söyledi.

Undertaker, WrestleMania'nın 10. Yıldönümünü kaçırdı ve debutunda olduğu gibi yine Ted DiBiase Sr.'ın anonsuyla geri döndü. Fakat Undertaker fenomenini Mark Callaway değil de, Brian Lee oynuyordu. SummerSlam 94'te Sahte Undertaker ile gerçek Undertaker karşı karşıya geldi. Sahte Taker'ı Ted DiBiase desteklerken, orijinal Undertaker'ı Paul Bearer destekliyordu. Taraftarlar bu dönemlerde Brian Lee'ye "Underfaker" lakabını takmışlardı. Gerçek Undertaker eski gri eldivenlerini bırakmış ve mor eldivenlere geçmişti. Ayrıca giriş müziğini de değiştirmişti. Maçı gerçek Undertaker 3 tane tombstone piledriver'ın ardından kazandı.

Daha sonra Undertaker, intikam için Survivor Series 94'te Yokozuna'nın karşısına çıktı ve ünlü aktör Chuck Norris'in özel hakemlik yaptığı Casket Match'ta, Yokozuna'yı mağlup etti. Kısa zaman sonra Taker, DiBiase'nin "Million Dollar Corporation" stable'ı ile feuda girdi.

İlk maç yaptığı isim, Survivor Series 1994'te ona sleeper yapan Irwin R. Schyster'dı. Taker neredeyse tamamını üstün götürdüğü maçı kazandı ama maçtan sonra druidler ona saldırdı. Ted DiBiase King Kong Bundy'yi Undertaker'ın üstüne salarken IRS de Urn'ü kaçırdı. Taker, Wrestlemania 11'de Bundy'i mağlup etti ancak MDC üyelerinden Kama (Charles Wright) Paul Bearer'ın URN'unu çaldı ve bir zincire çevirdi. SummerSlam'de Undertaker, Kama'ya bu düşmanlığın hesabını bir Casket Match'ta kesti.

Birkaç hafta sonra Yokozuna ve Mabel Undertaker'ın suratını ezdiler ve Dead man ameliyat oldu. 1995 yılındaki Survivor Series şovunda Undertaker, maskeli haliyle geri dönüş yaptı ve 4-on 4 Elimination Tag Match'ta "The Dark Side" takımında yer aldı. (Taker'ın Dark Side takımındaki güreşçiler onun arka alan grubu Bone Street Krew'de de bulunuyorlardı) Taker Mabel dışında bütün üyeleri iki dakika içinde eledi. Mabel da Taker'a yaptığı bir Leg Drop'un ardından kaçtı ve countout oldu. Bir ay sonraki In Your House 5: Season's Beatings PPV'sinde Mabel'ı bir tabut maçında yendi ve zincir haline dönmüş Urn'ü geri aldı. Aynı gün Bret Hart ile WWF şampiyonluğu için kapışacağını öğrenen Diesel ona saldırdı.

Royal Rumble 1996'da Undertaker, Bret Hart'la WWF Title için karşılaştı ancak maçı Diesel'ın müdahalesi yüzünden kaybetti. 5 Şubat tarihli Raw'da Hart'ın isteğiyle yapılan rövanş maçı, yine Bret Hart'ın lehine sonuçlandı. 18 Şubat'taki In Your House 6: Rage in Cage şovunda Bret Hart, bu kez Diesel'la karşılaştı. Diesel tam dışarı çıkacakken Taker ringin altından çıkıp Diesel'ı oraya çekince kemer yine Bret Hart'ta kaldı. Diesel-Undertaker arasındaki bu rekabet, WrestleMania 12'de Undertaker'ın Diesel'ı yenmesiyle son buldu.

WrestleMania 12'den bir gece sonra, Undertaker vs. Justin Hawk Bradshaw (JBL) maçı vardı ancak bu maça o gece debut yapan Mankind (Mick Foley) karıştı. Undertaker'ın ilerleyen zamanlardaki birçok maçına Mankind müdahale etti. In Your House 8: Beware of Dog şovunda Undertaker, Goldust'la ITC kemeri için karşılaştı ancak maçı Mankind yüzünden kaybetti. King of the Ring 1996'da da Undertaker Paul Bearer'ın yanlış bir hamlesi yüzünden Mankind'a yenildi.

SummerSlam 1996'da Undertaker ve Mankind, Boiler Room Brawl türündeki maçta karşı karşıya geldi. Ancak bu maçta inanılmaz bir sürpriz yaşandı ve Paul Bearer, elindeki URN'u Undertaker'ın kafasına patlatarak ona ihanet etti. Maçı da Mankind kazandı. 20 Ekim'deki In Your House 11: Buried Alive programında Undertaker, Mankind ile "Buried Alive" match'ta karşı karşıya geldi. Bu maçta P. Bearer, Mankind'in yanında yer aldı ve maçı Undertaker kazandı ancak Mankind'in arkadaşı The Executioner maça karıştı ve Taker'ı alt edip, Mankind'i mezardan çıkardı. Mankind, diğer birkaç güreşçi ve de Goldust'ın da yardımıyla Undertaker'ı mezara gömdüler fakat senaryoya göre doğaüstü olaylar yaşandı ve Undertaker, mezardan bir anda elini çıkartarak diri olduğunu gösterdi. Aynı zaman da bu maç, WWF tarihinde görülen ilk Buried Alive maçıydı.

Bir ay sonra 17 Kasım'da Undertaker, MSGarden daki Survivor Series PPV'inde döndü. Mankind'le yapacağı maçta görülmemiş bir kural vardı. Bu kural, P. Bearer'ın 6.1 metre yükseklikte bir kafesin içinde asılı kalacak olmasıydı. Yine kurala göre, Eğer Undertaker maçı kazanırsa, Bearer'a istediğini yapma hakkına sahip olacaktı. Taker maçı kazandı ama The Executioner bu maça da müdahale etti ve Bearer'ı Taker'ın pençesinden kurtardı.

In your House 12: It's Time'da Taker bu kez Executioner'la karşı karşıya geldi. Armageddon Rules Match'ta Undertaker, Executioner'a ağzının payını verdi. Tam 60 Bin kişinin izlediği 1997 Royal Rumble'ında Undertaker'ın rakibi bu kez Vader oldu. Bearer'ın Vader'ı desteklediği bu maçta kaybeden taraf Undertaker'dı. In your House 13: Final Four'da Taker, 4-Corners Elimination Match'ta boşta olan WWF title için Stone Cold, Bret Hart ve Vader'a karşı savaştı. Maçı kazanan taraf Bret Hart oldu.

Bir ay sonra Mart ayında gerçekleşen WrestleMania 13'te Undertaker, Sycho Sid ile WWF Title için No DQ Match'ta karşı karşıya geldi. Taker bu maçta Sid'den Tombstone Piledriver yedi ama maçı kazandı ve hem serisini devam ettirdi, hem de kariyerinin ikinci WWF Şampiyonluğunu elde etti. IYH 14: Revenge of the Taker'da Mankind'ı, IYH 15: A Cold Day in Hell'de de Stone Cold Steve Austin'i yendi.

Mayıs 97'de çok ilginç bir senaryo güreş severlere sunuldu. Paul Bearer, Undertaker'ın "büyük bir sırrı olduğunu" iddia etti. Buraya kadar her şey normal. Ancak Bearer, Undertaker'ı "bu sırrını açıklarım!" diyerek tehdit etti ve bununla da kalmayıp Taker'la yeniden birleşmek istedi. Tabii Dead man bu isteği reddetti ve Bearer, "Undertaker'ın bir katil olduğunu, annesinin ve babasının yangın da ölmesine neden olduğunu" açıkladı. Bearer'ın bir sürprizi daha vardı; Undertaker'ın üvey kardeşi yangından kurtulmuştu ve tüm olanların bilincindeydi. Bearer, üvey kardeşin bir gün intikam için döneceğini söylemekteydi. Undertaker ise, Kane'in yaşamasının "imkansız olduğunu" iddia etmekteydi.

WrestleMania'dan şampiyon olarak dönen Undertaker, SummerSlam 97'de HBK'in özel hakem olduğu bir maçta Bret Hart'la karşı karşıya geldi. Shawn Michaels'ın Undertaker'a yanlışlıkla sandalye ile vurması sonucu Taker, kemeri Bret Hart'a kaybetti. Ground Zero: In your House şovunda Undertaker, intikam için HBK'le karşılaştı ancak maç no contest olarak sona erdi.

In your House şovunun main event'ında Undertaker, Shawn Michaels'la bu kez Hell in a Cell Match'ta WWF Championship #1 Contender mücadelesinde karşı karşıya geldi. WWF tarihinin bu ilk HiaC maçını Taker kazanmaya daha yakındı fakat beklenen bomba patladı ve Kane, "Kane adıyla" WWF'teki ilk görünümünü gerçekleştirdi. (Kane daha önce "Isaac Yankeem" adıyla WWF'te yer almıştı) Kane'in saldırısı sonucu maçı kaybeden taraf, Undertaker oldu.

Taker ve HBK arasındaki bu maç, ünlü güreş yazarı Dave Meltzer tarafından "5-Star Match" olarak nitelendirildi. Senaryonun devamında Kane, Paul Bearer aracılığıyla sürekli Undertaker'a meydan okudu ancak Taker her defasında üvey kardeşiyle güreşmeyi reddetti. 1998 Royal Rumble'ında Undertaker, WWF title için bir kez daha Shawn Karşısındaydı. Maça New age Outlaws gibi takımlar karıştı ancak Kane, ilginç biçimde Undertaker'ı kurtardı ve ringi temizledi ancak sonrasında Kane'in niyeti anlaşıldı. Kane, Taker'a saldırdı ve maçı HBK'in kazanmasına yol açtı. Halbuki RR'dan sadece bir hafta önce Kane, DX karşısında Taker'a yardım etmişti.

Aynı gün Kane tabutu kilitledikten sonra benzin döküp yaktı. Ama daha sonra görevliler gelip tabutu açtığında Undertaker içinde yoktu! Bu senaryoya göre Undertaker'ın sabrını taşıran son damla oldu ve bir ay sonra dönen Undertaker, WrestleMania 14'te Kane ile maç yapmak için ona meydan okudu. 29 Mart'ta yaptıkları maçta iki Tombstone Piledriver'dan kurtulan Kane üçüncüsünden kurtulmakta gecikince maçı Taker kazandı. (Kane, Undertaker'ın Tombstone'undan kurtulan ilk kişidir) 26 Nisan 1998'de Unforgiven: In your House etkinliğinde Undertaker bu kez Kane ile Inferno match'ta (ringin kenarı alevlerle kaplıdır ve rakibini yakan maçı kazanır) karşılaştı ve maçı Kane'in kolunu yakarak kazandı.

Bu olaylardan sonra Undertaker Steve Austin ile kemer maçı yapmak istedi. Ama Vince McMahon segmenti böldü ve Kane-Taker arasında bir #1 contender maçı olacağını duyurdu. Kane bu maçı kazandı. King of the Ring şovunda Undertaker'ın rakibi, Mankind'dı. Taker, Hell in a Cell türündeki bu efsanevi maçı kazanmayı başardı. Taker bu maçta Mankind'e belki de hayatının yenilgisini tattırdı ve kafesin tepesinden Chokeslam de dahil olmak üzere, birçok extreme hareket uyguladı. Pro Wrestling Illustrated ödüllerinde bu maç yılın en iyi maçı seçildi. Aynı gün Kane, Stone Cold ile yaptığı kemer maçını Undertaker'ın yardımıyla kazandı. Ertesi gün Austin kemeri geri aldı. 6 Temmuz'da Kane-Undertaker-Mankind arasında bir #1 contender (şampiyonla karşılaşacak kişi) maçı olacaktı. Ama Undertaker gelmeyince maç da Kane ve Mankind arasında oldu. Mankind dövüşmeyi reddetti ama Kane acımadı. Maçtan sonra ise anlaşıldı ki, bu Kane değil Undertaker'dı. Bunun gibi bazı olaylar kardeşlerin ortak çalıştığı iddiasını gündeme getirdi. Fully Loaded 1998'de Undertaker, Stone Cold ile takım oldu ve Kane-Mankind ikilisini mağlup ederek yeni WWF Tag team şampiyonları oldular. İki hafta sonra bir Raw is War şovunda Kane & Mankind, tag kemerlerini yeniden ele geçirdi. Austin, Undertaker'ın bilerek tuş olduğunu anlamıştı. Sonraki hafta Taker'ı cenaze arabasına tıkmayı teklif etti ama bu sefer de 6 Temmuz'daki olayın tersi oldu. Kane, Undertaker kılığına girerek Austin'i arabaya kadar götürdü. Ama Austin, Kane'i arabaya tıktı. Undertaker ise şoför koltuğundaydı. 24 Ağustos'ta ise ikili ringe birlikte geldi. Paul Bearer ve Mankind'a saldırdılar. WWF Title için #1 Contender'lık hakkına sahip olan Undertaker, SummerSlam 1998'de Stone Cold'tan WWF kemerini alamadı. Maçtan kısa süre önce Undertaker, Kane'e "maçıma karışmanı istemiyorum, kaybetsem bile rakibime saygı göstereceğim" şeklinde uyarı da bulunmuştu. Bu ikili 5 Eylül'deki şovda ringde terör estirdiler.

Austin ve McMahon'ın arasında bazı problemler vardı. McMahon, Kane ve Undertaker'ın desteğini almaktaydı. McMahon, Breakdown: In your House şovu için Triple threat WWF title maçı ayarladı. McMahon maçtan önce "iki kardeşin birbirini tuş etmesini" yasaklamıştı. Kemeri kazanmak için ya Taker, ya da Kane, Austin'i tuş etmeliydi. Ancak maçta ilginç şeyler yaşandı. Kane ve Undertaker, WWF Şampiyonu Stone Cold'a double chokeslam yapıp onu birlikte tuş etti. Kemer, McMahon tarafından boşa çıkarıldı ve Vince McMahon, Judgment Day: In your House şovu için Kane vs. Undertaker maçını duyurdu. Maçın özel hakemi ise, Austin'di. Bu maçı ayarlamasının ardından Taker ve Kane önce Vince'in güvenlik görevlilerine saldırdılar sonra da basamakları kullanıp Vince'in bacağını ezdiler.

Judgment Day'deki maç sürerken Paul Bearer büyük rol oynadı diyebiliriz. Kane'in yaptığı Chokeslam'in ardından ringe giren Bearer, Taker'a sandalyeyle vurmak için izin istedi. Beklediği izni alan Bearer, Kane sırtını dönünce ona vurdu! Kane, Bearer'ın üzerine yürüyünce Undertaker da kalkıp Kane'in kafasına sandalyeyi geçirdi. Tuşa gitti ama Austin saymadı. Taker onun üzerine yürüyünce Stunner yedi. Ardından bir sandalye de Undertaker'a geldi ve Austin ikisini birden tuş etti.

Undertaker, altı buçuk yıl aradan sonra resmen "kötü adam" olmuştu. Bearer, Undertaker'la bir oldu ve Ministry of Darkness oluşumunun sinyalleri verildi. Ayrıca Undertaker, ailesini ateşe verdiğini de itiraf etti. Aynı gün Kane ile yaptıkları tabut maçında tabut parçalandı. Survivor Series 98'deki turnuva da Kane, Undertaker'ın rakibiydi. Undertaker maçı Paul Bearer'ın yardımıyla kazandı. Aynı gece de Undertaker, yarı finalde The Rock'la karşılaştı fakat Kane yüzünden maçı kaybederek elendi.

Survivor Series'ten sonra Undertaker, tekrar Austin'e dadandı. Rock-Austin arasındaki maça müdahale etti. Önce Austin'e kürekle çaktı, sonra da onu canlı canlı mumyalamaya çalıştı. Ama Kane, Austin'i kurtardı. Bu gibi birkaç olayın yaşanması üzerine Vince McMahon, Rock Bottom: In your House şovu için Undertaker vs. Stone Cold - Buried Alive maçını duyurdu. 7 Aralık'ta Mankind&Stone Cold vs The Rock&Undertaker maçında Taker, Austin'i kaçırdı ve druidlerin yardımıyla çarmıha gerdi. 6 gün sonraki Buried Alive maçında Kane, Taker'a saldırdı ve Austin maçı kazandı.

11 Ocak 1999'da dönen Undertaker, daha satanik bir görüntüye bürünmüştü. Undertaker, çeşitli güreşçileri kaçırttıktan sonra onların isimlerini değiştiriyor ve kendi hizmetine katıyordu. Undertaker'ın hizmetine giren ilk kurbanlardan biri de, sakatlıktan çıktıktan sonra WWF'e geri dönen Dennis Knight oldu. The Acolytes (Bradshaw ve Faarooq) tarafından kaçırılan Knight, Undertaker'ın hizmetine sunuldu ve Mideon adını aldı. Royal Rumble'da Mabel da Ministry'nin saldırısına uğradı. Ertesi gün Viscera olarak Taker'ın yanında göründü. Sonraki hafta da Gangrel, Edge ve Christian, Taker'a katıldı.

22 Şubat'ta Taker ve Kane bir kez daha bir Inferno maçında karşılaştılar. Undertaker bu maçta hem Kane'in bacağını, hem de Stephanie McMahon'ın oyuncak ayısını yaktı. Bundan sonra Big Bossman ile uğraşan Undertaker, Wrestlemania 15'te kazandığı maçın ardından Gangrel, Edge ve Christian'ın kafesin tepesinden yolladığı iple Bossman'i astı!

Undertaker bu olaydan sonra Stephanie ile uğraşmaya başladı. Onu kaçırdı ama Ken Shamrock Stephanie'yi kurtardı. Undertaker da Shamrock'ı Backlash'te yendi. Shamrock maçının ardından Taker bir kez daha Stephanie'yi kaçırdı. Karanlık bir tören yaparak Stephanie ile evlenmek ve WWF'i kontrolü altına almak istedi. Buna Stone Cold engel oldu ve Steph'i kurtardı. O sıralar Shane'in Undertaker'a destek verdiği ortaya çıktı ve 29 Nisan 1999'da Ministry ve Corporation birleşti ve Corporate Ministry adını aldı.

Over the Edge 1999 şovunda Taker, Stone Cold'la WWF Title için kapıştı. Maçta iki özel konuk hakem vardı. Bunlar, Shane ve Vince McMahon'dı. Taker bu maçı Shane'in yardımı ile kazanarak kariyerinin 3. WWF şampiyonluğunu elde etti. Bunun üzerinden iki hafta geçti ve o zamanın meşhur olgusu "Higher Power"ın kaynağı ortaya çıktı. Bu kaynak, Vince McMahon'dı. Tabii Austin buna adeta inanamadı. King of the Ring 1999'da Undertaker, WWF Unvanını The Rock'a kaptırmadı. Aynı şov da McMahon'lar (Shane & Vince) Stone Cold ile "WWF'in kontrolü" için Ladder Match'ta kapıştı ve kazandı.

Kemerini The Rock karşısında koruyan Undertaker, sonraki gün Raw is WAR'da kemeri kaybetti. Kane ile tekrar takım olmak istedi ama Kane ona chokeslam yaptı. Fully Loaded 1999'daki First Blood maçında Austin'e tekrar yenildi. Bu maçtan sonra Undertaker, Ministry'yi dağıttı. Ertesi gece Kane ona saldırdı ama Undertaker, Big Show'un yardımıyla Kane'in işini bitirdi. Taker ve Big Show'un yeni takımı "Unholy Alliance" idi. SummerSlam 99'da bu ikili, ilk önemli başarısına uzandı ve Kane & X Pac'i mağlup edip, WWF Tag kemerlerine sahip oldular. Fakat 30 Ağustos'ta kemerleri Undertaker yüzünden Rock ve Mankind'a kaybettiler. Big Show, Paul Bearer'ı suçluyordu çünkü Taker'ın gitmesine o sebep olmuştu. Undertaker ringe geldi ve çıkan tartışmada Big Show'u tercih etti. Taker ve Show, Paul Bearer'ı yerde bırakıp gittiler. 9 Eylül'deki Smackdown şovunda Unholy Alliance, Rock ve Mankind ile bir Buried Alive maçında karşılaştılar. Big Show, Mankind'ı gömerken Triple H geldi ve Show'a balyozla çaktı. Ama toprak atmaya devam etti ve Unholy Alliance tekrar şampiyon oldu. Daha sonra kemerleri tekrar Rock ve Mankind'a kaybettiler. Eylül 1999'da Undertaker, kasığından bir sakatlık yaşadı ve 3 ay izin aldı. Bu ekrana Taker'ın Vince'e sinirlenip ayrılması olarak yansıdı. Armageddon 1999'da dönmesi bekleniyordu (hatta PPV'nin posterinde Undertaker vardı) ama kendini hala hazır hissetmiyordu. Royal Rumble 2000 öncesi tekrar sakatlanmasından dolayı dönüşü Judgment Day 2000'e kadar uzadı.

Undertaker, yeni milenyum da çok farklı bir gimmickle ekranlara çıktı. Artık o satanik, ölümcül adam gitmiş, yerine motorla ring etrafında turlayan, bandana ve gözlük takan, tişört giyen bir adam gelmişti. (bu gimmick Taker'ın gerçek yaşamından esinlenilmişti) Taker'ın yeni müziği artık Rollin' ve American Bad Ass'di. Dead man zamanlarından kalma olsa gerek, Undertaker'ın müziğinden önce yine gong sesi duyuluyordu.

Biz Undertaker'ın kariyerini anlatmayı sürdürelim bu kısa tanıtımdan sonra. Mayıs 2000'de dönen Undertaker, McMahon-Helmsley Faction'ın burnundan getirdi tam anlamıyla ve taraftarın sevgilisi haline geldi. Taker bu süreçte McMahon-Helmsley'ların lideri Triple H'in WWF Unvanına da göz dikmişti. Bad Ass'in dönüşüne, en başa gelelim şimdi. Judgment Day 2000 şovunun main event'ı, Triple H ve The Rock arasındaki WWF Title karşılaşmasıydı. Özel hakem ise, Shawn Michaels'tı. The Rock, maça WWF Şampiyonu olarak çıktı ancak maç sonunda verilen kararla, DQ ile de olsa kemeri Triple H kazandı. Maç içerisinde ise, Triple H'in adamları, maçta durum 5-5 iken HBK'in pasif olduğu sırada ringe dalıp, Rock'ı alt ettiler. Triple H maçı kazanmaya çok yakındı ki, o şok return gerçekleşti. Yep yeni bir Undertaker vardı artık WWF'te.

Ringe paltosuyla dalan Undertaker, gözlüğünü bile çıkarmadan ringteki DX üyelerini ve McMahonları param parça etti. Stephanie'ye de acımayan Undertaker, ona chokeslam patlatacaktı fakat Triple H buna engel olmanın bedelini chokeslam + tombstone yiyerek ödedi Steph'in yerine. KOR (King of the Ring) 2000'de gece de çok ilginç bir maç yer aldı. Undertaker ve Kane'in desteklediği Rock, McMahonların desteklediği Triple H ile karşılaştı. Ortada WWF Title vardı ama maç, 6-Man tag türündeydi. Maçı kazanan The Rock oldu ve Rock tekrar kemerine kavuştu.

Daha sonra Undertaker, eski hesaplardan arınmış bir şekilde Kane ile yeniden birlik etti ve bu ikili, WWF Tag Team kemerlerini hedef olarak seçtiler. Bu yolda B.O.D'ın en önemli karşılaşmalarından biri de, E&C (Edge ve Christian) ileydi. B.O.D maçtan eli boş ayrıldı çünkü Kurt Angle maça doğrudan müdahale etti. İlerleyen zamanlarda pişman olan Kurt Angle, Undertaker'a yaranabilmek için her şeyi denedi. Kurt Angle, Undertaker'ın HHH ile olan bir maçına karıştı ancak Taker'a yardım edeyim derken her şeyi eline yüzüne bulaştırdı ve balyozu onun kafasına patlattı. Kurt Angle, Undertaker'ın motoruna da sakarlıkla bazı zararlar verdi. Artık Bad Ass'in sabrı tükenmişti. 16 Bin kişinin izlediği Fully Loaded 2000'de Undertaker, Kurt Angle'a bu sakarlıklarını cezasını kesti ve onu mağlup etti. Tarihler 14 Ağustos'u gösterdiğinde bir Raw is War programında Undertaker, Chris Benoit ile karşılaşıyordu. Beklenmedik olaylar yaşandı ve Kane, Undertaker'a Chokeslam ile saldırdı.

SummerSlam 2000'de Undertaker, Kane ile intikam için kapıştı. Maç sırasında Undertaker, Kane'in maskesini çıkartınca, Kane de yüzünü gizlemeyi başararak backstage'e doğru kaçtı ve maç no contest olarak neticelendi. Bu uğraşlardan sonra gözünü tekrar yükseklere diken Undertaker, Survivor Series 2000'de WWF Şampiyonu Kurt Angle'la karşılaştı ancak maçı kaybetti. Maç sırasında Kurt'ın ikiz kardeşi Eric Angle, Kurt'ın yerine geçmiş ve ani bir roll-up'la gerçek Angle, yani Kurt Angle maçı kazanmıştı. Bu şovdan önce de Unforgiven'da Undertaker, kendisine 4'lü WWF Title maçında yer buldu ama maçı Kane yüzünden kazanamadı.

Armageddon 2000'de Undertaker, 6-Man Hell in a Cell WWF Title Match'ta yer aldı. Rakipleri Rikishi, The Rock, Kurt Angle(c) Triple H ve Stone Cold'tu. Maçın galibi Kurt Angle oldu. Undertaker maçtan önce "birisini ünlü edeceğim" şeklinde bir söz sarfetmişti. Ünlü ettiği kişi, Rikishi oldu. Rikishi'yi kafesin üzerinden saman dolu kasaya fırlattı Undertaker. 2001 senesine girdiğimizde Brothers of Destruction yeniden birleşti. Undertaker ve Kane, No Way Out 2001'de Dudleyz, E&C takımlarınında yer aldığı 6-Man Tag Match'ta mücadele etti ancak Dudleyz bu şaibeli Tables match'i kazandı. BOD, birçok şov da çok etkiliydi. Maçları domine ediyorlardı ancak bir türlü istedikleri başarıyı sağlayamıyorlardı. WrestleMania 17'ye gelindiğinde Taker, Triple H ile karşılaştı ve maçı kazanıp serisini 9-0'a taşıdı. Bu maçın öncesinde HHH, Undertaker'ı tahrik etti, haftalarca onunla uğraştı ve kendini en büyük olarak gördü. Kane ve Taker bir süre Triple H'e odaklandı ve onunla uğraştılar. Daha sonrasında Stone Cold, WWF Şampiyonluğuna sahip oldu ve HHH, Intercontinental Title'a sahipti. Bu ikili Two Man Power Trip adında bir takım kurdu. En büyük ve rakipsiz olduğunu iddia eden HHH bu kez de en büyük takım olduklarını iddia ediyordu.

BOD buna karşı çıktı elbette. Bu arada Kane ve Undertaker, E&C'yi yenerek WWF Tag kemerlerine sahip oldular. Backlash 2001'de E&C, Power Trip ve BOD karşı karşıya geldi. Maçta tüm kemerler ortadaydı. (WWF Title, ITC Title, Tag Title) maçtan gülerek ayrılan taraf Power Trip oldu, Kane'de sakatlandı. Bunun ardından Bad Ass, Stone Cold ile zevkli bir rekabet içine girdi. Judgment Day'de WWF Title için savaşan Undertaker, Triple H'in Austin'e yardım etmesiyle kemeri kazanamadı. Invasion senaryosu kapsamında Undertaker'ın yeni düşmanı, Diamond Dallas Page'di. DDP, Undertaker'ın eşi Sara'yı takibe alarak onun görüntülerini yayınlıyordu. SummerSlam 2001'de Kane ve Undertaker, DDP ve partneri Chris Kanyon ile karşılaştı. WCW ve WWF Tag kemerlerinin ortada olduğu Steel Cage Match'i Brothers of Destruction kazandı. Kemerleri kaybettikten sonra Survivor Series 2001 de BOD, Team WWF'te yer aldı ve Team WWF, The Alliance'i mağlup etti. Bu, 2006'ya kadar BOD'un son birleşmesi oldu. Sonrasında Undertaker, Jim Ross'a Vince McMahon'ın kıçını öptürttü zorla ve heel turn gerçekleştirdi.

Heel turn gerçekleştiren Undertaker, o uzun saçlarını kesti ve "Big Evil" olarak anılmaya başlandı. Vengeance 2001'de Undertaker, Rob Van Dam'i yendi ve yeni WWF Hardcore Şampiyonu oldu. Royal Rumble 2002'de Undertaker, şok sayılabilecek biri tarafından elendi. Bu kişi, Maven'dı. Undertaker, ring dışına doğru bakarken Maven bir anda onu arkadan vurduğu dropkick'le eledi. Ama Undertaker, fena halde Maven'dan intikam aldı ve onu perişan etti. O tarihlerde bir SmackDown! şovunda The Rock, Undertaker'ın genç Maven'a elenmesinden bahsetti. Undertaker'ın buna cevabı etkileyiciydi. Taker, The Rock'ın WWF Title için çıktığı #1 Contender'lık maçını kaybetmesine sebep oldu ve cevabı bu şekilde "yapıştırdı." Maven bu arada cesaretlendi ve Hardcore Title için Big Evil'e meydan okudu. The Rock için fırsat bu fırsattı; Rock, Undertaker'ın kemeri kaybetmesine neden oldu ve Maven'a bu maçta yardım etti.

No Way Out 2002'de Undertaker, The Rock ile karşılaştı fakat maçı Ric Flair sayesinde The Rock kazandı. Undertaker, WrestleMania 18'de Ric Flair'la karşılaşmak istedi ancak Flair buna yanaşmadı. Undertaker çareyi, Ric Flair'ın oğlu David Flair'a saldırmakta buldu ve Ric Flair, Undertaker'la WM'da karşılaşmak zorunda kaldı. Tabii ki No DQ türündeki maçı Big Evil kazandı ve serisine 10. kurbanı dahil etti. Ric Flair, Maven ve The Rock hikâyelerinden sonra Undertaker, tekrar WWF Title yarışına girişti. Backlash'te Ric Flair'ın konuk hakem olduğu maçta Stone Cold'u yendi ve WWF Title için #1 Contender oldu. Flair, Austin ayağını iplere koymasına rağmen bunu göremedi. Aynı gece de main event karşılaşmasında Hollywood Hogan vs. Triple H maçı vardı. Taker bu maça müdahale etti ve maçı Hogan'ın kazanmasını sağladı.

Judgment Day 2002'de Hollywood Hulk Hogan, The Undertaker'a karşı kemerini korumaya çalıştı ancak Big Evil Undertaker, Hogan'dan kemeri kaptı ve 4. Kez WWF Şampiyonu oldu. Ertesi gece RVD, Undertaker'ı yendi ve WWF Undisputed kemerini ondan aldı ancak Ric Flair'ın kararıyla, sonuç değişti ve Taker kemerini kaybetmemiş sayıldı. 1 Temmuz'daki Raw'da Undertaker, kariyerindeki ilk Ladder Match'ta Jeff Hardy'le karşılaştı ve maçı kazandıktan sonra Jeff Hardy'nin elini havaya kaldırarak, face turn gerçekleştirdi. Böylece yeniden taraftarların sevgilisi haline geldi. Vengeance 2002'de Undertaker'ın WWE Undisputed Title'ı savunması gereken iki rakibi birden vardı. Bu isimler The Rock ve Kurt Angle'dı. Yaklaşık 20 Dakika süren karşılaşmayı The Rock kazanarak Undertaker'ın elinden kemeri aldı. Ardından Big Evil, Raw'dan SmackDown! brandine geçiş yaptı. Bu geçiş sonucu Undertaker, senelerce Smackdown'da kalacaktı. Onunla beraber geçiş yapan isimler de vardı. Bunlar; Eddie Guerrero, Brock Lesnar ve Chris Benoit idi.

Unforgiven 2002'de Brock Lesnar'la karşılaştı Big Evil ancak maç, Double-DQ ile sona erdi. No Mercy 2002'de Undertaker, kendisiyle SmackDown!'a geçen isimlerden biri; Brock Lesnar ile bir kez daha bu kez Hell in a Cell Match'ta karşılaştı ve maçı Brock Lesnar'a kaybetti. Maçtan haftalar önce Lesnar ve Heyman, Undertaker'ın eşiyle uğraşmıştı. Bunun gibi birçok akıl oyunları yaptılar ama Undertaker'a No Mercy'deki maçın türünü seçme hakkı doğmuş, ve Taker da Hell in a Cell'i seçmişti. Sonrasında Undertaker'ın Brock Lesnar'a saygı göstermesine kızan Big Show, Undertaker'ı ring stage'inden attı ve sakatlanmasına yol açtı. Undertaker ancak Royal Rumble 2003'te 30. Adam olarak dönebildi. Etkili performans sergilese de Brock Lesnar tarafından elendi fakat elendikten sonra Lesnar'ı da kutlamayı ihmal etmedi.

No Way Out 2003'te Undertaker, Big Show'dan intikamını aldı. A-Train maça karışıp Big Show'a yardım etmek istedi ancak Nathan Jones ona engel olmaya kalkıştı. Bu maçın öncesinde ise çok ilginç olaylar yaşandı. Show'un menajeri Paul Heyman, Undertaker'a Big Show'u affettirebilmek için her yolu denedi. Neredeyse her hafta ona hediye olarak bir-2 adam gönderdi. Tabii Taker bu adamları birer birer dövdü. Son haftada da Big Show, Undertaker'a arkadan saldırmıştı. WrestleMania 19 için Undertaker & Nathan Jones vs. A-Train & Big Show maçı ayarlandı fakat N. Jones daha sonra maçtan çıkarılmak zorunda kaldı. 2-on1 Handicap Match'ı Undertaker yine Nathan Jones'un yardımıyla kazandı ve serisini 11-0'a yükseltti.

Yılın geri kalanında Undertaker, John Cena ile feuda girdi. İşin içine FBI karışmışçasına bir hikâye tertip edildi. No Mercy 2003'te Undertaker'ın rakibi, Biker Chain Match'ta Brock Lesnar oldu. Undertaker maçı Vince McMahon yüzünden kaybetti. (Biker Chain Match'in özelliği de, yukarıdaki zinciri alıp rakibi döverek avantaj elde etmektir) Bu arada Undertaker'ın Cena ile yaşadığı rekabet sırasında babasının rahatsızlığı nedeniyle bir süre ara verdiğini ve daha sonra gerçekten de babasını kaybettiğini belirtmekte fayda var. Daha sonra Big Show ve Brock Lesnar ile yaptığı bir handicap maçını kazandı ve Vince McMahon ona istediği maçı seçme hakkı verdi. Taker ise Vince'i şaşırtarak onunla Buried Alive maçı yapmak istedi.

2003 Survivor Series PPV'inde Vince McMahon, Undertaker'la "Buried Alive" Match'ta karşılaştı. Undertaker maçı kazanmaya çok yakındı ancak Vince'in üzerine toprak dökeceği sırada ona saldıran Kane yüzünden karşılaşmayı kaybetti ve diri diri gömüldü. Kane, artık Undertaker'ın yok olduğunu söylemekteydi. Undertaker, uzun bir süre sonra dönebilecekti ancak.

Undertaker artık yoktu. Kane onun yaşamına ve kariyerine nokta koymuştu. Tabii öyle olduğu zannediliyordu ama sonunda Kane yanıldı. WrestleMania 20 yolun ucunda gözüktüğü vakit, artık Undertaker yavaş yavaş dönüş sinyalleri gönderiyor, Kane'i ve WWE Universe'i merak ve heyecan içinde bırakıyordu. Royal Rumble 2004'te Undertaker'ın gong'u duyuldu ve Kane, şaşkınlık içinde kaldı. Fakat ortalarda kimse yoktu. Kane'in dikkatinin dağılmasını fırsata çeviren Booker T, onu Royal Rumble maçından eledi. Bu tarz olaylar yaşanmaya devam etti, ta ki WrestleMania'ya kadar. WrestleMania 20'de Undertaker'ın dönüşü duyuruldu ve Kane ile maça çıkacağı açıklandı fakat Kane buna son ana kadar hiç inanmadı, çünkü onu elleriyle gömmüştü. En sonunda, WrestleMania 20 geldi çattı.

Madison Square Garden daki harika WrestleMania gecesinde Kane, ringin ortasında rakibini bekliyordu. Nihayet bir ses duyuldu, bu ses "Oh Yeeess!" şeklindeydi ve Paul Bearer'a aitti! Önde Bearer, arkada druidler, girişten ring tarafına doğru hareketlendiler ve gong duyuldu. Bu gelen Undertaker'dan başkası değildi. Taker, ringe girip Kane'in karşısına dikildi ama Kane hala inanmak istemiyordu ve Undertaker'a sürekli "sen gerçek değilsin!" diyordu. Taker'a dokunmaya yeltenince, yumruk yağmuruna tutuluverdi bir anda. Sonuç olarak Undertaker, Kane'i bu maçta yenerek serisine bir kurban daha eklemiş oldu.

WrestleMania sonrasındaki SmackDown! şovunda Undertaker, Paul Heyman'a saldırdı ve ona Tombstone patlattı. Dead Man, o zamanlar sadece SmackDown! brand'inin PPV'i olan "Judgment Day" şovunda Booker T'yi yendi. Judgment Day 2004'ten 3 ay sonra Dudleyz'in menajerliğini yapan Paul Heyman, Paul Bearer ve onun URN'ünü kaçırttı. Heyman bunu yaparak Undertaker'ı kontrol altına almayı hedefliyordu. URN elinde olursa, Dead man'i istediği gibi yönlendirme imkanına erişecekti. Heyman amacına ulaştı ve dead man'i bir süre kontrolü altına aldı. Bir sonraki SmackDown! şovunda Undertaker RVD ve John Cena'ya saldırdı. Ertesi hafta Cena, Undertaker'la yüz yüze geldi ve ikili arasında bir maç ayarlandı. Undertaker, Cena'ya zincirle vurduktan sonra yaptığı Tombstone ile maçı kazandı.

Great American Bash şovunda Undertaker bu kez bir handicap match'ta Dudley Boyz ile karşı karşıya geldi. Paul Heyman URN'ü elinde bulunduruyordu ama bu maçta bir türlü Undertaker'a istediğini yaptıramadı ve Dead Man maçı kazandı. Heyman, Undertaker'a "eğer bilerek yenilmezsen Bearer'ı çimentoya gömerim" şeklinde bir tehditte bulunmuştu. Bearer da girişte bir kabin içerisindeydi ve neredeyse boğazına kadar çimentoya gömülmüştü. Heyman, Undertaker maçı kazanınca Bearer'ı tamamen çimento da boğmak istedi ama Undertaker buna müsaade etmedi. Sonrasında Undertaker, bir mikrofon aldı ve Bearer'ın yanına gidip "başka seçeneğim yok..huzur içinde yat!" dedi ve bizzat kendisi Bearer'ı tamamen harcın içine gömdü.

Dudleyz'i yendikten sonra WWE Şampiyonu JBL ile rekabet içerisine girdi. SummerSlam 2004'te JBL ile karşılaştı. Undertaker bu maçı DQ ile kaybetti ve maçtan sonra rakibi JBL'e limuzinin üstünde Chokeslam patlattı. Bu maçtan sonra bu kez No Mercy 2004 için bir rövanş ayarlandı. Maç, tarihte ilk kez "Last Ride match" türündeydi. Rakibinizi cenaze aracıyla götürmeniz maçı kazanmanız için yeterliydi. Undertaker bu maçı da Heidenreich yüzünden kaybetti. Heidenreich, Undertaker JBL'i yenecekken arabanın içinden çıktı, Taker'ı tuzağa düşürdü ve JBL, Clothesline from Hell'ın ardından rakibini arabaya atıp, maçı kazandı. Survivor Series 2004'te Undertaker Heidenreich'i yendi ve o defteri kapattı.

Undertaker, rotayı tekrar WWE Unvanına çevirdi. JBL, Dead man Heidenreich ile uğraşırken o zaman diliminde kemerini elinde tutmayı başarmıştı. Undertaker kemer için maç yapmak istiyordu ama ondan başka kemere talip olanlarda vardı. Bunlar, Eddie Guerrero & Booker T idi. Theodore Long, Armageddon için 4'lü bir WWE Title maçı ayarladı. Undertaker JBL'i tombstone durumuna getirdiği anda Heidenreich çıkageldi ve Undertaker'a bulaştı. Undertaker onunla uğraşırken, JBL diğer tarafta bir CfH patlattı ve kemerini korudu. Kapandı dediğimiz Heidenreich defteri, tekrar açılmıştı.

Royal Rumble 2005 için bir Casket match ayarlandı. Undertaker, Heidenreich'i tabuta koydu ve kapağını kapatarak karşılaşmayı kazandı. Maçta Gene Snitsky, Heidenreich'e yardım etmeye çalıştı ama üvey kardeş Kane, abisinin yardımına koştu ve Undertaker'ın maçı kaybetmemesinde büyük rol oynadı. No Way Out'ta Undertaker, Kurt Angle'ın adamlarından Luther Reigns'i mağlup etti. Kısa süre sonra Randy Orton, Undertaker'a WrestleMania 21 için meydan okudu. Olaylara Bob Orton'da dahil oldu. WrestleMania 21 gecesi bu maç ME Maçlarından bir tanesi değildi ama Undertaker'ın serisinin ne olacağını görmek isteyen milyonlarca kişi için çok önemliydi. Bob Orton, Randy'e yardım etmek istedi ama bu işe yaramadı. RKO'dan kurtulan Dead man, Tombstone patlatarak Randy'i yendi ve serisine 13. kurbanı ekledi.

Undertaker, WM 21'den sonra kısa süreliğine ekranlardan kayboldu. 16 Haziran'daki SmackDown! şovunda dönüş gerçekleştirdi ve bir kez daha JBL'in karşısına çıktı ancak Randy Orton'ın hesabı henüz kapanmamıştı. Dead man, Randy Orton yüzünden JBL'e yenildi. Bu sırada Muhammad Hassan, Undertaker'ı eleştiren bazı açıklamalarda bulundu ve ölü adam, Hassan'la uğraşmaya başladı. Great American Bash 2005'te Hassan'ı yendi ve WHC için #1 Contender oldu. Bu arada Undertaker, Muhammad Hassan'ın gerçekteki eğitmenlerinden biridir. Her neyse, Muhammad Hassan, bu maçtan yaklaşın 3 ay sonra WWE ile yollarını ayırdı. Zaten kendisini The GAB şovundan sonra bir daha ortalada göremedik.

Undertaker haklı olarak contender'dı ama, bir dahaki hafta SmackDown!'da JBL ile bir contender'lık maçı yapması gerekliydi. Bu maçı da yine Randy Orton yüzünden kaybetti ve contenderlığından oldu. Randy Orton uslanmıyordu; en sonunda Taker'a meydan okudu ve SummerSlam 2005'te WrestleMania'nın rövanşı için karşı karşıya geldiler. Maçı Randy Orton kazandı. Tabii bu galibiyette babası Bob'un da büyük payı vardı. İlerleyen haftalarda Randy & Bob Orton, Undertaker'la uğraşmayı sürdürdüler. SmackDown! şovunda Randy Orton, bir tabutla ringe geldi. Tabutun içinde Undertaker'a çok çok benzeyen biri vardı ancak bu kişi, bir maketti. Sonraki hafta Randy yine bir tabutla geldi ve yine içinde yatan biri vardı ama bu bir maket değildi, bu; Dead man'in ta kendisiydi! Taker burada Randy'e saldırdı ve onu tabutun içine soktu.

No Mercy 2005 için 2-on 1 Handicap Casket match ayarlandı. Undertaker'ın karşısında Randy Orton ve babası Bob Orton vardı. İkili, Undertaker'a tabuta sokmayı başarıp karşılaşmayı kazandı. Maç sonunda Randy Orton, tabutu baltayla parçaladı ve benzin döküp yaktı! ancak daha da tuhafı, tabut açıldığında dead man ortalarda yoktu! bunun bir benzeri, diğer bölümlerde anlattığımız WWF'teki hikâyelerde de yaşanmıştı. Undertaker, ortalarda yoktu ama eskiden yaptığını yine yaptı ve dönüş sinyalleri gönderdi. Nihayet Survivor Series 2005'te bomba bir dönüş gerçekleştirdi. Team SD vs. Team Raw Eliminasyon maçından galip çıkan Randy Orton seviniyordu ki, girişe druidler tarafından bir tabut bırakıldı. Tabut, dik olarak öylece duruyordu ki, birden inanılmaz bir gürültüyle bir şimşek çaktı. Tabut alev aldı ve içinden Undertaker çıktı! Taker, sakallarıyla dikkat çekiyordu. Ringte kutlama yapan Smackdown rosterının arasına daldı ve hepsini dağıttı. Tabii Randy ve babası, çoktan tüymüşlerdi.

Sonraki hafta SmackDown!'a dönen Undertaker, Aralık ayının başlarında Randy Orton'la Armageddon PPV'i için Hell in a Cell match yapmak istedi. Armageddon'dan bir hafta önceki şov da Randy, Undertaker'ı dövdü. Armageddon gecesinde ise harika bir HIAC Karşılaşması izledik. Dead man, Randy Orton'ı yendi ve zaferini kafesin tepesinde kutladı. Taker bu maçtan sonra bir süre daha WWE'de görünmedi ancak onu Royal Rumble 2006'da gördük. Gecenin son karşılaşmasında Kurt Angle, Mark Henry'i yenerek World Title unvanını korumuştu. Angle sevinirken Undertaker geri döndü. Taker, bir at arabasının üzerindeydi ve birden çakan şimşek sonrası Kurt Angle'ın olduğu ring, yerle bir oldu ve çöktü!

Bir dahaki ay No Way Out şovunda 30 dakika süren maçta Kurt Angle, Undertaker'ı mağlup etti ve unvanını kaptırmadı. Fakat Dead Man'in çabuk vazgeçeceği yoktu. Maçtan sonra Angle'ı köşeye çekti ve onunla bir maç daha yapacağının sinyalini verdi. Bir dahaki hafta SmackDown! şovunda Undertaker kemere yaklaşmıştı ancak Mark Henry maça karışarak Angle'ın kemeri kaybetmemesine yol açtı. Buna çok sinirlenen Undertaker, bir sonraki hafta Henry'e yaklaşan WrestleMania 22 için meydan okudu ve bir Casket match talep etti! Henry, tıpkı 1 sene önce Randy'nin yaptığı gibi Undertaker'ın serisini bitireceğini söyleyerek, teklifi kabul etti ama bu sadece Undertaker'ın 14. kurbanı olmasını sağladı. Taker onu yenerek seri de durumu 14-0'a taşıdı.

Sonraki hafta SmackDown!'da Henry ve Undertaker, WrestleMania'nın rövanşında karşı karşıya geldiler ancak o gece debut yapan dev bir adam vardı; The Great Khali! Khali maça karışarak Undertaker'a saldırdı. Theodore Long, Judgment Day 2006 için Khali vs. Undertaker karşılaşmasını duyurdu. Dead man maçı kaybetti ve 21 Mayıs'taki bu şovdan sonra 4 Temmuz'a kadar SmackDown!'da gözükmedi. Sonrasında Khali, Undertaker'a meydan okudu ve Great American Bash şovu için Punjabi Prison maçında Taker'la karşılaşmak istedi. Undertaker bu talebi kabul etti ancak Khali maçtan çıkarıldı ve yerine Big Show dahil edildi. Undertaker, Big Show'u yendi. Senaryoya göre Theodore Long, Khali'yi Undertaker'a saldırmasından dolayı cezalandırmak için maça çıkarmamıştı. 18 Ağustos SmackDown! şovu için T. Long, bu ikili arasında bir maç ayarladı. Maçı Undertaker Chokeslam ile kazandı ve Khali defteri kapanmış oldu.

Undertaker'ın bir sonraki rakibi, US Champion Mr. Kennedy idi. Kennedy, SmackDown! brandindeki tüm güreşçileri mağlup ettiğini söylüyor ve kendisini övüyordu ki, Theodore Long ona Undertaker'ı hiç yenmediğini söyledi. 8 Ekim'de 9 bin kişinin izlediği No Mercy şovunda Kennedy, US Title ile Undertaker'a vurdu ve maçı DQ ile kaybetti. Maçtan sonra Undertaker hakeme saldırdı. 3 Kasım daki SmackDown! şovunda Brother of Destruction'ın 5 sene sonra birleştiğine şahit oldu güreş dünyası. BOD, Mr. Kennedy & MVP'yi mağlup etti. Kane'de bu sıralarda MVP ile feud içerisindeydi. Survivor Series 2006'daki First Blood Match'ta Undertaker, MVP'nin maça karışması sonucunda Kennedy'e yenildi. Daha sonra Armageddon PPV'inde bir Last Ride Match ayarlandı. Taker bu maçı kazandı. Feud 2007'ye kadar sürdü ve bu süre içerisinde Kennedy, Undertaker'ın Royal Rumble'da WHC için maç yapmasına tam iki kez engel oldu.

Undertaker, çeşitli feudlerden sonra 30. yani son sıradan gelerek Royal Rumble 2007'yi kazandı ve World Title için mücadele etmeyi seçti. Taker'ın bundan sonraki düşmanı; Batista'ydı. Ayrıca Dead Man, 30. sıradan gelip Royal Rumble kazanan ilk güreşçi olmuştu. Undertaker WHC'yi seçmeden önce kararsız bir görüntü çizdi; ECW Champion Bobby Lashley, WWE Champion John Cena ve World champion Batista üzerinde bir süre düşündü. En sonunda kendine rakip olarak Batista'yı seçti. WrestleMania 23'te Batista'yla karşılaştı ve güzel bir maç sonunda onu yenerek, yeni World Heavyweight Champion oldu. Bunun yanında, muhteşem serisini 15-0'a çıkardı. 29 Nisan'daki Backlash şovunda Undertaker'ın rakibi bir kez daha Batista idi. Last Man Standing Match'ta her iki güreşçi de yerden kalkamadı ve maç draw(berabere) sonuçlandı. Tabii bu sonuç Undertaker'ın kemeri koruması için yeterliydi. 11 Mayıs tarihindeki SmackDown! şovunda Undertaker ve Batista, bu kez Steel Cage'de kozlarını paylaştılar. Batista ve Taker, aynı anda kafesten dışarı atlayınca, ikili bir kez daha berabere kaldı. Maç sonunda Mark Henry, WWE'ye dönüş yaptı ve şampiyon Undertaker'a saldırdı. Zamanın Mr. Money in the Bank'i Edge, aradığı fırsatı yakalamıştı; Undertaker'a karşı çantasını kullandı ve dead man'i mağlup ederek kemeri ondan aldı.

Tabii bu senaryonun arkasında yatan neden, Undertaker'ın sakatlığıydı. Undertaker'ın kariyeri boyunca geçirdiği sakatlıklara bir yenisi daha eklendi ve Eylül ayına kadar ringlerden uzak kaldı. Mark Henry ise, meydanı boş buldu; Henry, Undertaker'ı dövmesiyle sık sık övündü. Ta ki, Taker'ın dönüş videoları yayınlanana kadar... Undertaker Eylül ayındaki Unforgiven'da dönerek Mark Henry ile karşılaştı ve ona iyi bir ders verdi. İki hafta sonraki SmackDown!'da bir rövanş maçı gerçekleşti. Undertaker, bu maçı da kazandı sonrasında Cyber Sunday şovunda Batista ile bir kez daha karşılaştı, taraftarların özel hakem olarak seçtiği Stone Cold Steve Austin'in saymasıyla maçta galip gelen taraf Batista oldu.

Survivor Series 2007'de Undertaker, bir kez daha Batista'nın karşısındaydı. Hell in a Cell Match'ta kameraman kılığında kafes içinde bulunan Edge, Undertaker'a saldırdı ve onun maçı kaybetmesine yol açtı. Ertesi hafta Undertaker, SmackDown!'da Vickie Guerrero'ya Tombstone ile saldırdı ve Edge'e bu şekilde cevap verdi. GM pozisyonunda bulunan Vickie'nin hastanelik olması üzerine, asistan-GM Theodore Long, Armageddon PPV'inde Undertaker'ın Edge ve Batista(c) ile karşılaşacağını duyurdu. Armageddon'a World Heavyw. Champion olarak giren Batista, bu maçta kemeri Edge'e kaybetti. Dolayısıyla Undertaker bu maçtan eli boş ayrıldı. 2008 yılına gelindiğinde Undertaker, Royal Rumble 2008'e ilk sıradan dahil oldu fakat Shawn Michaels tarafından elendi. No Way Out 2008 PPV'inde Finlay, MVP, Big Daddy V, Great Khali'nin de yer aldığı Elimination Chamber karşılaşmasını Undertaker kazandı ve Edge'in WrestleMania 24'teki rakibi olmaya hak kazandı.

Edge de daha önceki 10'larca rakip gibi Undertaker'ın WM serisine son vereceğini iddia ediyordu fakat Undertaker, Edge'i Hell's Gate ile pes ettirip onu mağlup etti ve kariyerinde bir kez daha dünya şampiyonu oldu, serisini de 16-0'a taşıdı. Bir sonraki PPV'de, yani Backlash'te, bu ikili bir rövanş maçında bir kez daha karşılaştı. Undertaker, bu maçta yine Hell's Gate ile Edge'i pes ettirdi ve kemerini korudu. Ancak Vickie Guerrero, Undertaker'ın Hell's Gate kullanmasının kural dışı bir durum olduğunu bahane ederek, World Heayvw. kemerini boşa çıkardığını duyurdu. Boşa çıkan bu kemer için Judgment Day'de Undertaker, Edge'le bir kez daha karşılaştı. Undertaker maçı Count-out ile kazandı ancak bu kemeri ele geçirmesi için geçerli bir sonuç değildi. Vickie, kemerin hala boşta olduğunu söyledi ve bu ikili bir kez daha, bu kez One Night Stand PPV'inde bir TLC Match'ta karşı karşıya geldi. Edge'in yardakçısı olan La Familia ekibi, maça müdahale etti ve Undertaker'ın kaybetmesini sağladı. Bu maçın ardından Undertaker, WWE'den ayrıldı.

25 Temmuz 2008 tarihindeki SmackDown şovunda Vickie Guerrero, Undertaker'ın WWE'deki işine geri döneceğini ve SummerSlam'de bir HIAC Match'ta Edge ile karşılaşacağını duyurdu. Bunun sebebi, Edge'in Vickie'yi Alicia Fox ile aldatmış olmasıydı. Edge sonradan özür dilese de Vickie, Undertaker'ı WWE'ye döndürdü. Edge ise, Vickie & Chavo Guerrero'ya saldırarak buna tepkisini gösterdi. SummerSlam 2008'deki harika maçı kazanan Undertaker oldu. Dead Man, Edge'i iki merdivenin tepesinden Chokeslam'ledi ve Edge, ringin dibini boyladı. Bunu takiben, ring'te Edge'in içine düştüğü delikten alevler yükselmeye başladı. Edge artık cehennemin dibindeydi. (Senaryoda)

SummerSlam'in ardından Smackdown şovunda V.Guerrero, Undertaker'dan özür dilemek ve barış yapmak istedi ama Taker, bu özrü kabul etmedi. Undertaker, Unforgiven 2008'de "Guerrero'nun ruhunu alacağını" söyledi ve ona saldırdı ancak Big Show, heel turn gerçekleştirerek Vickie'yi Undertaker'ın elinden kurtardı. No Mercy PPV'inde bu ikili karşı karşıya geldi. Big Show, Undertaker'a kafasının arkasından bir darbe vurunca, dead man nakavt oldu ve Big Show galip geldi. Cyber Sunday şovunda, Big Show ve Undertaker, bu kez bir Last Man Standing Match'ta yüz yüze geldi. Undertaker bu maçı kazanarak, rövanşı almış oldu. Survivor Series'taki Casket Match'ta Undertaker, Big Show'u bir kez daha yendi ve bu feud sona ermiş oldu. No Way Out'ta Undertaker, WWE Championship Chamber'da yer aldı ancak Triple H tarafından elendi ve başarısız oldu.

Tüm bu yaşananların ardından Shawn Michaels, daha önce Undertaker'la hiç karşılaşmadığı "gerçeğinden" yola çıkarak, (aslında üç kere karşılaşmış ve üçünü de kazanmıştı) Dead Man'in WrestleMania'daki 16-0'lık serisine göz dikti. Bu rekabet süresince Shawn, iyiliği temsil etti. Undertaker ise, çoğu zaman olduğu gibi, Dark Side takıldı. 72 bin kişinin izlediği WrestleMania 25'te, tam yarım saat süren bu harika maçı Undertaker kazandı ve serisini 17-0'a yükseltti. Birkaç hafta sonra, 24 Nisan'daki SmackDown şovunda Big Show ve Undertaker, bir kez daha karşılaştı. Big Show maçı yine KO ile kazandı ama maçın ardından Undertaker, Big Show'a saldırarak öcünü aldı. Undertaker, bu tarihten sonra bir kez daha WWE Ekranlarından ayrıldı.

4 aylık aranın ardından SummerSlam 2009'da Undertaker geri döndü; CM Punk, Jeff Hardy'i yenmiş, Jeff, Punk'ın kutlaması sırasında onun ayaklarının dibinde yatıyordu. Bir anda ışıklar kapandı ve Jeff'in yerinde yatan kişi; Undertaker'dı. Taker, Punk'a saldırdı ve ihtişamlı bir geri dönüş gerçekleştirdi. Artık Undertaker, CM Punk'la rekabet içerisindeydi ve dead men bir kez daha World Title'a yönelmişti. Breaking Point PPV'i için bu ikili arasında bir Submission Match ayarlandı. Maçı Undertaker Hell's Gate ile kazandı ancak, Theodore Long, "Vickie bu hareketi yasaklamıştı ve bu yasak hala geçerli" diyerek, maçın devam etmesini istedi. Maç devam ediyordu; CM Punk, Anaconda Vise bağladı ancak Undertaker pes etmemesine rağmen, hakem Scott Armstrong zili çaldırdı ve kemer CM Punk'ta kaldı. Bu, Montreal Screwjob hadisesini andıran bir olaydı.

İlerleyen haftalarda Undertaker, T. Long'u bir tabuta kapatıp onu, ringte promo kesen CM Punk'a gönderdi. Punk önce tabuta temkinli yaklaştı ve birkaç kez sandalye ile vurdu. Tabutu açtığında, içinden Theodore Long çıktı. Long bu olaydan sonra Hell's Gate hareketinin artık yasak olmadığını duyurdu. Hell in a Cell için bu ikili arasında bir maç daha ayarlandı. Undertaker, Punk'ı bu PPV'de yendi ve kariyerinde bir kez daha World Heavyw. Şampiyonluğunu kazandı. Undertaker, bir sonraki Smackdown şovunda, Bragging Rights'taki 4'lü maç'ta ve Survivor Series'taki 3'lü maç'ta unvanını başarıyla korudu. Bu maçlardan sonra Taker'ın sıradaki rakibi, Batista idi. Taker, TLC 2009'da Batista ile karşılaştı. Batista, low blow ile maçı kazanmıştı ancak Theodore Long bu kez Undertaker'ın lehine bir hareket yaptı ve maçın devam ettiğini duyurdu. Undertaker, sonuç olarak Batista'yı yendi ve kemer yine kendisinde kaldı.

Royal Rumble 2010'da Undertaker'ın rakibi, bu kez Rey Msterio idi. Taker, Rey'i "Last Ride" ile yendi ve kemerini yine kimselere kaptırmadı. Undertaker, Elimination Chamber'a da World Heavyweight Champion olarak girdi. CM Punk, Rey Mysterio, Chris Jericho, John Morrison ve R-Truth, Undertaker'ın rakipleri idi. Taker, sürpriz bir ismin saldırısı ile kemerini Jericho'ya kaptırdı. Bu sürpriz isim, Dead Man'in 1 sene önceki WrestleMania rakibi Shawn Michaels'tan başkası değildi.

Michaels, bir anda ringe girdi ve Taker'a SCM patlattı. Fırsat, Jericho'nun ayağına gelmişti. Jericho, Undertaker'ı oracıkta pin'ledi ve yeni World Champion oldu. HBK, Undertaker'a WrestleMania için bir kez daha meydan okumuştu. Taker, bunu bir şartla kabul edeceğini söyledi ve "sen kariyerini, ben ise serimi ortaya koyacağım" dedi. WrestleMania 26'nın dev maçının temelleri böylece atılmış oldu. Arizona'daki WrestleMania 26'da, 72 bin kişinin izlediği bu harika karşılaşma, 24 dakika sonunda Undertaker'ın galibiyetiyle son buldu. Undertaker bu galibiyetle beraber serisine 18. kurbanını ekledi. Böylece bir devir sona ermiş, ve Shawn Michaels göz yaşları içinde aktif güreş yaşantısına nokta koymuştu.

Undertaker, WrestleMania'dan sonra çok kısa bir süre daha güreşe ara verdi. 28 Mayıs 2010'daki Smackdown şovunda geri dönen Undertaker, Fatal-4 Way PPV'indeki World Title karşılaşmasına katılmak için Rey Mysterio ile karşılaştı. Undertaker maçı kazandı ancak hafif beyin sarsıntısı, burun ve göz kemiği kırığı yaşadı. Sonuç olarak, F4W'e katılamadı. Undertaker'ın yerine, Rey Mysterio maça dahil edildi. Bu olaydan sonra Kane, Undertaker'ın "koma'da yattığını" açıkladı. Kane'in iddiasına göre Undertaker'a bir güreşçi saldırmış, ve onu komalık etmişti. Kane bu ismi bulmak için çalışıyordu ve ilk hedefi, Rey Mysterio oldu. Bu süreçte Kane, World Title'ı eline geçirdi ve kardeşi hakkında bir takım duygusal promolar kesti.

SummerSlam 2010'da ring kenarında Kane'in tabutu duruyordu. Kane, bu maçtaki rakibi Rey Mysterio'yu yendi ve onu bu tabuta kapamak istedi ancak tabutu açtığında, içinden Undertaker çıktı. Undertaker, ilk olarak Rey Mysterio'yu sıkıştırdı. Herkes onun Rey'e saldıracağını düşünürken, Undertaker rotasını Kane'e yöneltti fakat Kane, bir anlık rekabetten üstün çıkarak, üvey kardeşine Tombstone patlattı. Taker ve Kane ikilisi, 2010 senesinde geçmişte olduğu gibi bir kez daha karşı karşıya idi. Night of Champions 2010'daki No DQ Match'ta Kane, Undertaker'ı yendi ve unvanını korudu. Bu PPV'den sonra, SmackDown şovunda ring kenarına bir tabut bırakıldı. Tabutun içerisinden, Paul Bearer çıkıverdi. Böylece Bearer, WWE'ye yıllar sonra geri dönmüş oldu ve Kane-Undertaker senaryosu, artık bir kat daha heyecanlıydı. Bearer, bir zamanlar olduğu gibi bir kez daha Undertaker'ın menajerliğine soyundu.

Oysa ki Bearer, Hell in a Cell 2010'daki karşılaşmada Undertaker'a sıkı bir kazık attı ve Kane'in maçı kazanmasını sağladı. Bragging Rights 2010'da yıllar sonra WWE'de tekrar gerçekleşen Buried Alive Match'ta Kane, Nexus'ın yardımıyla Undertaker'ı gömdü ve feud sona erdi.

Royal Rumble 2011'in ardından, WWE şovlarında ekranlara "Undertaker ve eski bir ev" temalı videolar yansıtılmaya başladı. Videoların sonunda "2.21.11" tarihi ekrana geliyordu. Birçok kişi, promo'nun ilk yayınlandığı tarihlerde Undertaker'ın Sting'le WrestleMania'da karşılaşacağını düşünmekteydi. Sonunda ekrandaki tarih geldi çattı ve 21 Şubat'taki Raw şovunda Undertaker geri döndü. Undertaker henüz şapkasını çıkarmıştı ki, bir büyük sürpriz gerçekleşti ve tam 11 ay aradan sonra Triple H de geri döndü.

Herhangi bir fiziksel ya da sözlü hareket olmadan bu iki isim ringte birbirlerine meydan okudu. Undertaker önce HHH'i umursamazcasına bir duruş sergiledi ancak tam ringten ayrılacakken dönerek meşhur kafa kesme tauntunu yaptı. HHH de bunun altında kalmayıp bir Suck It çekiverdi. Bu son birkaç yıl da Raw'da gördüğümüz en ihtişamlı face-to face'lerden biriydi. Daha sonra beklenen maç WWE.com'dan duyuruldu. Bu iki efsane, WrestleMania 27'de bir No Holds Barred/DQ Match'ta karşı karşıya gelecekti.

Triple H WM 27 gecesinde en yakın arkadaşı Shawn Michaels'ın intikamı için Undertaker'ın karşısına çıktı. Son yılların en iyi maçlarından olan bu karşılaşmayı üç Pedigree ve bir Tomstone'un ardından sağlam kalmayı başaran Undertaker kazandı. Taker, Triple H'i balyozunu vuramadan Hell's Gate ile pes ettirdi. Dead Man maç sonunda geçirdiği travmanın eseri olarak, ringi sedye ile terk etmek zorunda kaldı.

30 Ocak 2012'deki Raw şovunda Triple H ve John Laurinaitis ringte konuşurlarken tam 10 ay aradan sonra Undertaker geri döndü. Saçlarını kesen Undertaker, bu şovda peruk takmış olarak yer aldı. 13 Şubat'taki bir başka Raw şovunda Undertaker, Triple H'e WrestleMania 28 için maç teklifinde bulundu ancak HHH, bu teklifi reddetti. Ertesi hafta (20 Şubat) Undertaker, Triple H'i "Shawn Michaels'ın gölgesine sığınmak"la suçladı ve onu gaza getirdi. Triple H, maç teklifini tek şartla kabul edeceğini söyledi. HHH'in bu şartı, "maçın Hell in a Cell türünde olması"ydı. Sonraki haftalarda olaylara Shawn Michaels da dahil oldu ve heyecan bir anlamda daha da artmış oldu. HBK'in, Maçta özel konuk hakem olarak yer alacağı duyuruldu.

WrestleMania 28'de beklenen an geldi çattı. Undertaker'ın, yeni saç stilini ringlerde ilk kez gördü tüm güreşseverler. Shawn Michaels'ın Sweet chin music'i, Triple H'in Pedigree'si, maçı izleyenlerin bir anlıkta olsa serinin bittiğini düşünmesine yol açtı ancak Undertaker, Triple H'i mağlup edip, serisini 20-0'a taşıdı. Maç sonunda da bu üç yaşayan efsane, girişte kol kola poz verdi.

23 Temmuz'da WWE tarihinin en büyük kutlamalarından biri -belki de en büyüğü- gerçekleşti; Raw 1000th Episode. Birçok efsane ismin yer aldığı şov da, Undertaker'ın yer almaması elbette beklenemezdi. Undertaker, Stone Cold ve Edge gibi isimlerin olmadığı şov da belki de en büyük teselliydi güreşseverler için. Kane'in sıradan bir maçta yer alacağı düşünülüyordu ki, Jinder Mahal, Tyler Reks, Curt Hawkins, Hunico/Camacho ve Drew McIntyre gibi isimler, Kane'e saldırmaya yeltendi ancak önemli dönüş, o sırada gerçekleşti. Gongla beraber tribünler ve izleyenler çılgına dönerken, Undertaker bilindik girişiyle ringe geldi ve Kane ile bir olup, bu altı güreşçiyi duman etti. Brothers of Destruction böylece bir geceliğine de olsa tekrar vücut bulmuştu.

WM 29 öncesi CM Punk, Sheamus, Big Show ve Randy Orton, Undertaker'ın rakibi olmak için karşı karşıya geldiler. Maçı CM Punk kazandı. Bir RAW şovunda Cm Punk ve Kane karşılaştı. Maçı Kane kazandı ve sonra podyumda Taker gözüktü. Kardeşler ölen Paul Bearer'ı anarken CM Punk, Kane'e saldırdı ve URN'u çaldı. Birkaç olaydan sonra WM günü geldi çattı. Undertaker bu muhteşem maçı kazandı ve ölümcül serisini 21-0'a taşıdı. Bir sonraki RAW şovunda Undertaker URN'u alıp Paul Bearer'ı anacakken The Shield geldi. Tam bu üçlü Taker'a saldıracakken Team Hell No (Kane ve Daniel Bryan) yardıma yetişti ve The Shield ringten kaçtı. 2 hafta sonra Undertaker RAW şovunda 3 yıl sonra maça çıkacaktı.Takım arkadaşı Team Hell No grubuydu. Rakipleri ise The Shield'dı. Maçı The Shield kazandı. O haftadaki SmackDown şovunda Undertaker 3 yıl aradan sonra SmackDown'da maça çıkıyordu. Rakibi bu kez The Shield'ın üyesi Dean Ambrose'ydi. Undertaker maçı kazanmasına rağmen The Shield grubu Taker'a saldırdı ve Taker sakatlandı. O tarihten sonra Undertaker ringlerde gözükmedi.

Undertaker'ın döneceği duyuruldu ve 24 Şubat 2014'te gerçekten geri döndü. Taker'ın yeni imajı Ministry dönemini andırıyordu. Taker, o gece Brock Lesnar'a muhteşem bir chokeslam yaptı ve WrestleMania'da karşılaşacakları belli oldu. İlerleyen haftalarda da Raw'da gözüken bu iki isim WrestleMania'da karşılaştılar. Herkes Taker'ın serisini 22-0'a taşıyacağını düşünmekteydi fakat hiç de öyle olmadı. Brock Lesnar, 3 F5 ile Undertaker'ı devirmeyi başardı. Diğer 21 süperstarın yapamadığını "The Beast" yapmıştı. Efsanevi serisi 21-1 olan Undertaker, 6 Nisan 2014'ten (WrestleMania gecesi) sonra bir daha ekranlarda görünmedi.

WrestleMania 31'de dönen Undertaker'ın saç stili ve giyimi Badass ve 2003 dönemini andırıyordu. 2 Tombstone ile Bray Wyatt'ı mağlup etti.

Ardından Battleground 2015'te Brock Lesnar Seth Rollins WWE Dünya Ağırsiklet Şampiyonluğu maçında geri döndü. Lesnar, Rollins'e F-5 yaptı. Tam tuş edecekken çan sesi duyuldu ve Undertaker geri döndü. Lesnar'a Chokeslam ve Tombstone Piledriver yaptı. Ertesi gün RAW'da Paul Heyman, Lesnar'ın lehine konuşurken çan sesi duyuldu ve Undertaker gözüktü. Herkes Heyman'a saldırmasını beklerken bir anda Lesnar'ın müziği duyuldu. Lesnar geldi ve Undertaker'e saldırdı. Müthiş bir kavgaydı. Görevliler onları ayırmaya çalıştı ama görevlileri dövdüler ve yine birbirlerine saldırdılar. Ardından Triple H tüm güreşçileri çağırdı zar zor ayırdılar. Ancak Lesnar onları aşıp Taker'a saldırıyordu. Birkaç kez böyle oldu. Ardından Lesnar sakinleştirildi. Ama bu sefer de Undertaker saldırdı. Güçlükle ayrıldılar. Önce Lesnar sonra Undertaker içeri götürüldü ama koridorda karşılaştılar ve Lesnar yine saldırdı ardından polisler geldi Lesnar'ı güçlükle ve korka korka köşede sıkıştırdılar ve kelepçe takıp götürdüler. SummerSlam gecesi karşılaşma müthiş bir şekilde gerçekleşti. Maç sonuna doğru Lesnar submission ile mağlup etmeye çalışırken çalınan bitiş sesi ile hakemin "Ben maçı daha bitirmedim." demesi ile maç bitmemişti. Tam o sıra Undertaker, Lesnar' a low-blow (kasıklarına vurmak) ve Hells Gate submission yapmıştır ve Lesnar pes etmiş Undertaker galip ayrılmıştır.

SummerSlam'dan bir süre sonra Stone Cold Steve Austin'in açtığı Raw'da Brock Lesnar'a 'Yaptığımız mücadelede son bir savaş var der.' Sonra Brock Lesnar'ın müziği duyulur ve Paul Heyman şöyle der 'Brock Lesnar'a karşı aldığın o iğrenç galibiyetten sonra Hell In A Cell'de sinirinden kudurmuş bir canavarın tasmasını salacağım. Sen ölümü tadacaksın!' der. Undertaker ise şöyle karşılık verir 'Bir adamın elinden en önemli şeyini alırsanız o ÖLÜ ADAM sonuna kadar daima savaşacaktır!' der. Hell In A Cell günü gelir. Ring halısı yırtılır, kıran kırana bir mücadele verilir. Sonunda Undertaker Tombstone Piledriver yapar. Ama Brock Lesnar pin olmaz. Bunun üzerine Undertaker bir tombstone daha yapmak için hazırlanırken bu kez Lesnar ona low-blow yapar ve sonrasında ona F-5 yapar ve maçı kazanır. Böylece feudu Brock Lesnar kazanmış olur. Maçın sonunda Wyatt Family gelir ve Undertaker'e saldırır. Sonra onu tabut şeklinde götürürler. Ertesi gün Raw gecesi Kane kardeşinin intikamını almak için Wyatt Family üyelerine saldırır fakat Wyatt Family üyeleri Undertaker'a yaptığının aynısını Kane'e de yaparlar.

Wyatt Family'in The Brothers of Destruction'a saldırmasından sonra Survivor Series'te Undertaker'ın 25.yılında Kane ve Undertaker Bray Wyatt ve Luke Harper'a özel hareketleri Chokeslam çekerler. Sonrasında Undertaker, Harper'a Tomstone P. çekerek pinler ve böylece feudu The Brothers of Destruction kazanmış olur. Shane McMahon feudu

22 Şubat Raw şovunda 7 yıl sonra Shane McMahon returnunu gerçekleştirdi ve babasından Raw'ın kontrölünü istedi. Vince McMahon da bunun için The Undertaker ve Shane McMahon arasında WrestleMania 32'de Hell in a Cell maçını ayarladı. Maçın kurallarına göre, Shane maçı kazanırsa kontrölü ele alacaktı. 21 Mart Raw şovunda eğer Undertaker maçı kaybederse, bu onun son WrestleMania maçı olacağını açıkladı. Wrestlemania gecesi kafesin, spiker masasının kırıldığı bu güzel maçı Undertaker kazandı ve Wrestlemania kariyerine 23. galibiyetini ekledi. Ve o şovdan sonra ekranlardan kayboldu.

15 Kasım Smackdown şovuna geri döneceği açıklanan Undertaker Mavi Branda bir geceliğine de olsa geri dönmüş oldu. Aynı gece geçtiğimiz yıllarda emekli olan Edge'nin de dönüş yaptığı şovda Aj Styles, Dean Ambrose tartıştığı sırada 8 ay sonra geri dönen Undertaker Pazar günü gerçekleşecek olan TEAM RAW VS TEAM SD maçında Smackdownın yenilmesine yol açan kişinin kendisinden korkması gerektiğini söyleyip TEAM SD'nin yenmesini gerektiğini söyleyip ringten ayrılmıştır.

= Kariyerinin sonu =
Fastlane 2017 şovunun hemen ardında gerçekleşen RAW'da The Undertaker geri dönüşünü gerçekleştirir. Roman Reigns de yerinde duramaz ve The Undertaker'ın karşısına dikilip "Burası benim bölgem!" der. Bu ikisi arasında sürtüşme devam ederken WWE tarafından Roman Reigns ve The Undertaker maçı WrestleMania 33 için duyurulur. WrestleMania 33 şovunda Main Event maçında karşılaşırlar ve Roman Reigns, The Undertaker'ı mağlup eder. The Undertaker da eldivenlerini, şapkasını ve ceketini ringte bırakarak resmi bir şekilde olmasa da kariyerini noktaladığının sinyalini vermiştir.





</doc>
<doc id="197953" url="https://tr.wikipedia.org/wiki?curid=197953" title="Armonika">
Armonika

Armonika ya da mızıka, üflemeli bir çalgıdır. İngilizce harmonica kelimesinden türemiştir. Nefes ve dil ile çalınan delikli bir çalgıdır. Blues, Country ve Western gibi müzik dallarında oldukça yaygındır.

Diatonik Mızıkalar daha çok Blues ve Rock müzisyenleri tarafından kullanılır. Her farklı ton şarkı için farklı Diatonik mızıka kullanmak gerekir. Diatonik mızıkanın tonu ilk deliği üflediğinizde çıkan sesdir. Blues mızıkası farklı pozisyonlardan çalınabilir.

Birinci pozisyon; birinci delikten üflenerek başlanan gamdır ve mızıkanın tonu ile aynıdır.
İkinci pozisyon; ikinci deliği çekerek başlanan gamdır ve mızıkanın tonunun beş yarım ton pesidir.(crossharp)
Üçüncü pozisyon; üçüncü deliği çekerek başlayan gamdır ve mızıkanın tonunun iki yarım ton tizidir.

Diatonik mızıkada, İlk öğrenilmesi gereken teknik, Tek ses çıkarmaktır. Üç çeşit tek ses tekniği vardır; Dil Kapama, Dil Kıvırma, Dudak Büzme. İkinci öğrenilmesi gereken teknik ise Ses Bükmedir. Ses bükme Üfleyerek bükme ve Çekerek bükme olarak ikiye ayrılır. Diatonik mızıkanın ilk 6 deliği çekerek bükülebilir, son üç deliği ise üflenerek bükülebilir. Üfleyerek veya çekerek bükmek o deliğin orijinal sesinin yarım ton ile üç yarım ton arası pesleşmesini sağlar.

Bir yaylı mekanizma ile delikler kapatılıp açılır. Kromatik gamdaki her ses üfleyerek veya çekilerek çıkartılabilir. Tek mızıka ile her ton şarkı çalınabilir.



</doc>
<doc id="197955" url="https://tr.wikipedia.org/wiki?curid=197955" title="Brezilya Grand Prix">
Brezilya Grand Prix

Brezilya Grand Prix Brezilya'nın São Paulo kentinde düzenlenen Formula 1 yarışıdır. 1972 yılında takvime dahil edilen yarış o tarihten bu yana kadar kesintisiz olarak düzenlenmiştir.


</doc>
<doc id="197961" url="https://tr.wikipedia.org/wiki?curid=197961" title="Yoncalı kaplıcaları">
Yoncalı kaplıcaları

Yoncalı kaplıcaları, Kütahya - Tavşanlı karayolunda, Kütahya'ya 16 km mesafede bulunmaktadır. Kaplıca suyunun tedavi özellikleri T.C. Sağlık Bakanlığınca belirlenmiş, ortopedik ve nörolojik sekellerin rehabilitasyonunda, kronik dönemdeki romatizmal hastalıkların rehabilitasyonunda kullanılabilir nitelikte olduğu saptanmıştır.

T.C. Kültür ve Turizm Bakanlığı


</doc>
<doc id="197971" url="https://tr.wikipedia.org/wiki?curid=197971" title="24 Ocak Kararları">
24 Ocak Kararları

24 Ocak Kararları, 43. Türkiye Hükûmeti tarafından 24 Ocak 1980 tarihinde ekonomik literatüre geçen ve yapısal dönüşümleri içeren bir program. Süleyman Demirel, 1979 yılında Başbakanlık Müsteşarlığı'na getirdiği Turgut Özal'a yeni bir ekonomik istikrar programı hazırlama görevi vermiş ve bu program kısa sürede hazırlanmıştı. 24 Ocak 1980'de kamuoyuna açıklandı.

Ekonomik olarak yaşanan istikrarsızlığı gidermek amacıyla, üretimin azalması ve karaborsacılığın oluşması gibi nedenlerin ortadan kaldırılması için kamu harcamalarının sınırlandırılması, ücretlerin düşürülmesi, serbest döviz kuru gibi ekonomik önlemler alınması kararlaştırılmıştır. 24 Ocak Kararları ile 1980 öncesi dönemde uygulanan ithal ikameci büyüme stratejisi terk edilerek, dışa açık büyüme stratejisi uygulamaya konulmuş ve büyüme stratejisi, temel olarak, verimlilikte artış sağlamayı ve iktisadın rekabet gücünü artırmayı amaçlamıştır. Bu çerçevede, piyasa ekonomisinin kurumsallaşması yönünde adımlar atılmıştır.

24 Ocak Kararları'nın ana hatları şu şekildedir:


24 Ocak kararları ile 12 Eylül Askerî Darbesi arasındaki neden sonuç ilişkisi üzerine çok sayıda yorum yapıldı. 12 Eylül darbesinin 24 Ocak kararlarını rahat uygulamak için yapıldığını öne süren çok sayıda yorumcu olduğu gibi, olağan koşullarda uygulanması mümkün olmayacak kadar sert olan ekonomik tedbirleri uygulamaya koyabilmenin ancak askerî darbe koşullarında mümkün olabileceğinden darbesinin gerçekleştirildiğini öne sürenler de çoktur.


</doc>
<doc id="197973" url="https://tr.wikipedia.org/wiki?curid=197973" title="New wave">
New wave

New Wave ("Yeni Akım"), müzik alanında pek çok gelişmeyi tanımlamakta kullanılsa da, en yaygın olarak 1970'lerin sonlarında ve 1980'lerin başlarında Batı popüler müziğinde punk rock hareketinden esinlerek ortaya çıkan müzik akımının adıdır. Bu müzik türü, 1980'ler boyunca popülerliğini sürdürmüş ve 2000'lerde tekrar bunu elde etmiştir. Başlangıçta punk rock'dan esinlenen New Wave; Funk, Disco, Reggae ve Ska türlerinin de bir karışımıdır.

"'New Wave", bir terim olarak pek çok karışıklığa neden olmuştur. Aslında, Sire Records'un başkanı "Seymour Stein" o zamanlar yeni kontrat imzaladığı bir müzik grubunu pazarlamak için bir isim arıyordu. Çünkü radyolar dinleyicilerine o dönemde punk rock'ın geçici bir heves olduğunu ısrarla söylüyorlardı ve Stein, New Wave terimide karar kıldı. Stein, bu müzik akımının 1960'larda Fransız film sektöründeki New Wave akımıyla denk tutuyordu. Çünkü,tıpkı Fransız film yapımcıları gibi,onun yeni sanatçıları "(özellikle de Talking Heads)", "anlaşmaya yanaşmayan, deneyimci ve kendi icra ettikleri müziğin eleştirel tüketicileri olan" bir nesildi. Bu yüzden de New Wave ilk başta punk rock'la aynı görülüyordu. Bu dönemde, akım rock müzikte üçüncü değişim akımı gibi görüldü; birinci akım 1950'lerdeki Rock and Roll akımı, ikinci akım 1960'lardaki British Invasion'dı. Ve 1970'lerde ortaya çıkan bu "New Wave", yani "yeni akım" da üçüncü akım olarak görüldü.

Zamanla, dinleyiciler de bu müzisyenlerin kendi zamanlarının müzisyenlerinden farklı olduğunu fark ettiler. The Ramones ve Sex Pistols'u takip eden anarşik garaj gruplarının yapıları "punk" olarak tanımlanırken, deneyselliğe, sözsel derinliğe ve daha ince yapımlara yönelen Missing Persons, Talking Heads, The Nerves, Blondie, Paul Collins' Beat, Television, Patti Smith, The Jam, The B-52's, Devo, Elvis Costello, Tubeway Army ve bunlar gibileri "New Wave" yani "Yeni Akım" olarak adlandırıldılar. Yine de bu sanatçılar, "temelde punk olarak" sınıflandırıldılar.

Tom Petty (belki bir şaka sırasında) "New Wave"'i bulan kişi olarak belirtilir. Paul Zollo'nun "Conversations with Tom Petty" ( Tom Petty İle Konuşmalar) adlı kitabında, gazetecilerin Petty'nin grubu The Heartbreakers'ı tanımakta zorlandıklarını,grubun punk olmadığı farkettiklerini ama yine de onları Elvis Costello ve Sex Pistols'la tanımlamaya çalıştıklarını söylüyor. Petty, -belki biraz da şakayla- "You're Gonna Get It!" (1978) albümündeki "When the Time Comes" şarkısının "New Wave'i başlatmış olabileceğini" söyledi.

Sonunda terim, ska, reggae ya da deneysel olup olmadığına bakılmaksızın basit, gürültülü ve hızlı müziği benimsemeyen bütün müzik gruplarını tanımlamakta kullanıldı. Bu yüzden, The Police, The Records, R.E.M. ve The(English)Beat, birbirleriyle olduğu kadar The Clash ya da The Stranglers gibi punk gruplarıyla da çok az ortak noktası olduğu için New Wave olarak kabul edildiler.

Yine de daha sonra,""post-punk"" daha karanlık ve daha az pop etkisi altındaki grupları tanımlamakta kullanılırken "New Wave" daha az gürültülü,daha çok pop sesleri içeren müzikler için kullanıldı. Yine de punk, New Wave ve post-punk 1970'lerin abartılı pop müziğine bir tepki olma özelliklerini korudur. Pek çok müzik grubu, yaşamları boyunca kolayca ikisine hatta her üç katagoriye de girdiler.

MTV 1981'de yayına başladığında, pek çok müzik türü gibi New Wave müzik videoları da artış gösterdi. New Wave sanatçıları MTV'nin kuruluşundan önce de videoları kendi tanıtımlarında kullanarak, müzik videolarının grup tanıtımlarında kullanımında öncülük ettiler. Sonuçta, New Wave, 1980'lerin müziğiyle bağdaştırılıp o dönemin olmazsa olmazları arasında girdiler.

Yaklaşık olarak 1992'lere kadar pop müzik üstünde hala etkilerini sürdürsede, akım'ın 1986'larda öldüğü söylenir. 1990'ın sonlarında Nebraska temelli müzik grubu Saddle Creek Record tarafından 1998'de yayınlanan The Faint, debut albümü Media'yı çıkarırken New Wave'e yöneldi. 1990'larda, popüler grup No Doubt da New Wave üzerinde etkili oldu. 21. yüzyılın başlarında da Brooklyn ve Londra'daki sahnelerde 1980'lerde doğan çocuklar için New Wave tekrar canlandı. Pek çok indie rock grubu da post-punk hareketini tekrar yaşatmaya çalışırken farklı başarılar göstererek New Wave müziğini tekrar canlandırdı.Bunun en popüler örneği The Killers ve The Bravery'dir.



</doc>
<doc id="197975" url="https://tr.wikipedia.org/wiki?curid=197975" title="New wave toplulukları ve sanatçıları listesi">
New wave toplulukları ve sanatçıları listesi

Aşağıda 1970'lerin sonlarında ve 1980'lerde batı popüler müziğini etkilemiş New Wave müzik akımıyla alakalı müzik toplulukları ve sanatçılarının bir listesi bulunmaktadır.

New Wave toplulukları ve sanatçılar



















</doc>
<doc id="197987" url="https://tr.wikipedia.org/wiki?curid=197987" title="Macaristan Grand Prix">
Macaristan Grand Prix

Macaristan Grand Prix FIA'nın yarış takviminde bulunan bir Formula 1 müsabakasıdır. Hungaroring'nda organize edilmektedir.


</doc>
<doc id="197989" url="https://tr.wikipedia.org/wiki?curid=197989" title="Playing the Angel">
Playing the Angel

Playing the Angel Depeche Mode'un 17 Eylül 2005'de yayınlanan albümü.



"Playing the Angel" hayranları tarafından grubun altın çağına dönüşü olarak kabul edildi. Çoğuna göre, grubun Alan Wilder'ın 1995'deki kaybından sonra tekrar kendini bulmuştu. Yine de "I Want It All" gibi bazı şarkılar ve Martin'in vocal yaptığı parçalar hayranlardan farklı tepkiler aldı.

Albüm hakkındaki yorumlar "Playing the Angel"'dan yanaydı. E! Online ve Entertainment Weekly albüme yüksek puanlar verdi ve pek çok yorumcudan güzel yorumlar alarak geçti. Yine de, gruba Exciter albümden bile daha az not veren, yani 5 üzerinden 2.5 veren Rolling Stone dergisi gibi olumsuz yorumlar yapanlar da oldu.

1. David Gahan - lead vocals (without "Macro" and "Damaged People"), backing vocals ("Macro"), sampler ("Precious", "Macro", "Lilian"), electric guitar ("Precious", "Macro", "Nothing's Impossible", "Lilian")
2. Martin Gore - lead vocals ("Macro", "Damaged People"), bass guitar (without "Introspectre" and "Damaged People"), keyboard ("Introspectre", "Damaged People"), backing vocals (without "Macro", "Introspectre" and "Damaged People")
3. Andrew Fletcher - keyboard (all tracks), backing vocals ("Macro", "Nothing's Impossible"), electric guitar ("A Pain That I'm Used To")
4. Christian Eigner - drums (without "Introspectre" and "Damaged People")
5. Peter Gordeno - keyboard (all tracks)



</doc>
<doc id="197992" url="https://tr.wikipedia.org/wiki?curid=197992" title="Gözde Oyun">
Gözde Oyun

Leonard Cohen'in Türkçeye çevrilen kitabı. Asıl adı "The Favourite Game" olan bu kitap 1963 yılında ilk kez basıldı. Türkiye'de 2006 yılının Aralık ayında "6 45" yayıncılık tarafından, Berat Çelik çevirisiyle basılmıştır.


</doc>
<doc id="198014" url="https://tr.wikipedia.org/wiki?curid=198014" title="Renkkörleri Adası">
Renkkörleri Adası

Profesör Oliver Sacks, Renkkörleri Adası ya da özgün adıyla The Island of the Colorblind (1997) kitabında, okurunu dünyanın bir ucuna, Mikronezya bölgesine götürür. Yazar bu adalardaki sıradışı yöresel hastalıkları -Pingelap ve Pohnpei'de kalıtımsal renkkörlüğünü; Guam ve Rota'da ilerleyen, ölümcül bir nörodejeneratif bozukluğu- anlatır.

Önceki kitaplarında, okurunu amneziden otistik zekalılara, tuhaf tiklerden çeşitli felçlere ve tuhaf bellekli insanlara dek oldukça geniş nöroloji deneyimleri ile tanıştıran Sacks, anlattığı nörolojik hikâyelerle olduğu kadar, insana, nörolojiye, hastalarına ve doğaya yaklaşım biçimiyle de farklı bir bilim adamı ve yazardır.


</doc>
<doc id="198021" url="https://tr.wikipedia.org/wiki?curid=198021" title="Sihirli Okul Otobüsü: Mıknatısların Gizemi">
Sihirli Okul Otobüsü: Mıknatısların Gizemi

Joanna Cole, Sihirli Okul Otobüsü ya da özgün adıyla The Magic School Bus: Amazing Magnetism kitabında, fen derslerinde geliştirdiği garip yöntemlerle tanınan bayan öğretmen Frizzle'ın, çekici kişiliğiyle, mıknatısların dünyasını nasıl öğrettiğini, öğrencisi Carlos'un ağzından okuru ile paylaşır.


</doc>
<doc id="198027" url="https://tr.wikipedia.org/wiki?curid=198027" title="Zamanın Kısa Tarihi: Büyük Patlamadan Karadeliklere">
Zamanın Kısa Tarihi: Büyük Patlamadan Karadeliklere

Zamanın Kısa Tarihi ya da özgün adıyla A Brief History of Time, Profesör Stephen Hawking'in ilk kez 1988'de yayınlanan bir popüler bilim kitabıdır. 2002 yılı itibarı ile 9 milyondan fazla kopyası satılmıştır.

Hawking, uzay bilimi ile ilgili, büyük patlama, kara delikler, ışık konikleri, superstring kuramı gibi kavramları, konuyla ilgili birikimi olmayan okurlara, açıklamaya çalışır. Ancak, zaman zaman bir popüler bilim kitabından beklenmeyecek kadar karmaşık matematiksel açıklamalara da girer.

Bir editörün tavsiyesi üzerine, kitapta E=mc² dışında hiçbir formüle yer verilmemiştir. Hawking, kavramların daha kolay anlaşılabilmesi için metinleri resim, grafik gibi görsellerle zenginleştirerek, konuları basitleştirmeye çalışmıştır.Herkesin anlayabileceği bir dille yazılmıştır.

Bu kitap okuyucunun bilime ilgisini arttırır Karmaşık bir anlatımı yoktur. Yalnız okuyucunun az da olsa fizik eğitimi almış olması gerekir.
Aynı isimle, Errol Morris tarafından çekilmiş ve 1991'de gösterime girmiş bir de belgesel bulunmaktadır.


</doc>
<doc id="198028" url="https://tr.wikipedia.org/wiki?curid=198028" title="Çevlik, Karaisalı">
Çevlik, Karaisalı

Çevlik, Adana ilinin Karaisalı ilçesine bağlı bir mahalledir.

Adana iline 65 km, Karaisalı ilçesine 17 km uzaklıktadır.

Mahallede, ilköğretim okulu vardır. 
Ortaokul yok taşımalı eğitimden yararlanılmaktadır. Mahallenin içme suyu şebekesi ve kanalizasyon şebekesi yoktur. PTT şubesi yoktur ancak PTT acentesi vardır. Sağlık ocağı ve sağlık evi yoktur. Mahalleye ulaşımı sağlayan yol asfalt olup mahallede elektrik ve sabit telefon vardır.



</doc>
<doc id="198029" url="https://tr.wikipedia.org/wiki?curid=198029" title="Backster etkisi">
Backster etkisi

Backster etkisi parapsikoloji'de bitkisel algılamayı ya da bitkilerdeki psişik algılamayı ifade eden bir terimdir. Bu alanda ilk incelemeleri gerçekleştiren ve bitkilerin de belli ölçülerde paranormal bir duyarlılığa sahip olduğu varsayımını ilk ortaya atan Cleve Backster’a ithafen bitkisel duyarlılık tepkileri onun adıyla adlandırılmıştır.

Aynı zamanda “yalan makinesi” olarak bilinen aygıtın da mucidi olan Backster’ın bu alandaki ilk önemli çalışması, 1966’da bir ev bitkisinin yapraklarına bağladığı elektrotlar aracılığıyla bitkilerde bir bellek bulunup bulunmadığını deneysel olarak anlama çalışmasıdır. Bir süre sonra daha güvenilir ve daha ayrıntılı bilimsel ölçümler elde etmek üzere, poligraf verileri yerine kalp ve beyin elektrolarını dikkate almaya başladı. Çalışmalarının ilk sonuçlarını “Journal of Parapsychology”nin 1968 kış sayısında yayımladı. Çalışmalarına tıp dünyası ilgisiz kalmamış ve Medical World News dergisi 21 Mart 1969 sayısında Backster’in çalışmalarından övgüyle söz ederek, çalışmalarının tümüyle bilimsel olduğunu bildirmiştir.

Backster’in “hücresel düzeyde ilgel algılama” olarak sözünü ettiği bitkisel duyarlılık günümüzde Backster etkisi ve bitkisel psişizm adları altında incelenmektedir.

Backster’in yalan makinesinin elektrotlarını bitkilere bağlayarak yaptığı ilk deneylerde, makinenin ibresinin insanların heyecan halleri sırasında çizdiği çizgilere benzer çizgiler çizdiğini saptamıştır. Örneğin bir tehdit veya yaşamsal bir tehlike karşısındaki insan ve bitkinin heyecan halleri esnasında ibre aynı zikzakları çizmekteydi. Ayrıca bir bitki önceden bir yaprağını kesmiş olan insan tekrar kendisine yaklaştığında ibre yine bu zikzakları çizmekteydi; yani bitki o kişinin kendisine yaklaşmakta olduğunu hem hissedebiliyordu, hem de o kişiyi unutmamış olduğunu gösteren bir belleğe sahip olduğunu gösteriyordu.




</doc>
<doc id="198037" url="https://tr.wikipedia.org/wiki?curid=198037" title="Mayk Hammer">
Mayk Hammer

Mike Hammer, Amerikalı yazar Frank Morrison Spillane’in yazdığı "Mike Hammer" serisinin Kemal Tahir tarafından çevrilen tercümeleridir.

Çeviri ""Mayk Hammer""lar, o zamanlar (1953 yılında) Refik Erduran, Ertem Eğilmez ve Haldun Sel’in ortaklaşa kurdukları Çağlayan Yayınevi’nden çıkmaktadır. Basılan ilk çeviri "Mayk Hammer" kitabı Amerikalı yazar Mickey Spillane imzasını taşıyan ‘Kanun Benim’ (I, The Jury–1954) olur. Kemal Tahir’in "F.M." ikinci takma adıyla yazdığı bu kitap inanılmaz bir ilgi görür. Çok kısa sürede yeni baskıları yapılan kitap, 100 binin üzerinde bir satış rakamına ulaşır. ‘Kanun Benim’in başarısı üzerine, Çağlayan Yayınevi diğer Mike Hammer maceralarının da çevrilip yayımlanacağını duyurur. Kemal Tahir'in Mickey Spillane’den çevirdiği Çağlayan Yayınevi’nden çıkan diğer kitapları da aynı başarıyı tekrarlar. Fakat olay burada noktalanmaz; çünkü yayımlanan Mayk Hammer romanları Türk okuyucuları tarafından büyük zevkle okunur ve yeni Mayk Hammer’ın maceralarını talep ederler. Ancak Spillane, altı adet Mayk Hammer romanı yazdıktan sonra kitap yazmaya ara vermiştir.

Bu durum, talebi karşılama hevesindeki yayıncıların yerli yazarları sahte Mayk Hammer maceraları yazmaya teşvik etmeleri sonucunu doğurur. Nitekim 1950’li ve 1960’lı yıllarda Türkiye’de 250’nin üzerinde sahte Mayk Hammer macerası yayımlanır. Bu süreçte, orijinal maceraların çevirmeni Kemal Tahir’in de Çağlayan Yayınevi’nden dört adet sahte Mayk Hammer romanı çıkarır. ‘Kara Nara’(1955)'da bunlardan biridir.

Polisiye roman türünün en önemli özelliği genelde bir dedektif ya da casusun gerilim ve macera dozu yüksek olayların içinde herkesten önce yer almasıdır. Bu özelliğinin de bir sonucu olarak, okurdan yoğun ilgi gören bu romanların sayıları günden güne artmıştır. Gazete, dergi ve televizyonlarda tanıtımının yapılması, hatta birçoğunun senaryolaştırılması sonucunda okurun yanı sıra izleyici ile de buluşması ve böylece ilginin oluşmasıyla polisiye romanlar en çok satan kitaplar arasına girmiştir. Bu romanların popülariteleri çok yüksek olduğu için uluslararası siyasetteki gelişmeler, teknolojik yenilikler, bilimsel çalışmalar gibi konular bu kitaplarda yoğun olarak ele alınmaktadır. Ayrıca bu romanlar çevrildikleri ülkelerdeki yazarlara da esin kaynağı olmuşlardır. Bazı yazarlar kimi zaman taklit yoluyla kimi zamanda kendi ülke koşullarına uyarlamayla yeni polisiyeler üretmişlerdir.

Kemal Tahir bu yazarlardan biridir. 1848'lerden sonra polisiye romanlarda karmaşık olayların çözümü tamamen dedektiflere bırakılmıştır. Dedektif, polisin çözemediği sorunları çözer, ipuçlarını yakalar ve üstün zekâsıyla romanın asıl konusunu oluşturan muammayı açıklamaktadır. Bu dedektif, klasik polisiye romanın asıl kahramanıdır.

Kemal Tahir de 1935’ten sonra geçimini sağlamak için "F.M." ikinci takma adıyla bu klasik polisiye romanlarını yazmıştır. Mayk Hammer maceralarını seçme nedeni ise Türk halkının da dünyada yoğun ilgi gören polisiye-serüven tarzındaki romanlara olan büyük ilgi göstermesidir. Öyle ki Kemal Tahir’in yazdığı bu Mayk Hammer romanları özgün olanlarından çok daha fazla ilgi görür ve daha fazla satılır.

1950’li yıllarda Türkiye’de en çok okunan romanların Mayk Hammer polisiyeleri olması, kurtarıcı ve kurtarıcıyı bekleyenlerin psikolojisini yansıtan belki de en önemli göstergedir. Mayk Hammer’ı vazgeçilmez ve sıklıkla taklit ettiren neden ise yazarın kendi ifadesiyle, suçluluk oranının yükselmesi ve polisin başarısızlıkları saplantısından kurtulamayan yurttaşların dileklerini karşılamasıydı. Aşağılanan insanların intikamını alan bir dedektif olan Mayk Hammer’ın hem yargıç hem de cellât olarak anlatılmıştır. Bu anlamda zaman zaman sembolik bir "Robin Hood" olduğu da söylenebilir. Suçluyu yargılayan da onu cezalandıran da Mayk Hammer’ın ta kendisidir.

Belki de bu unsur, Mayk Hammer karakterinin ve maceralarının Türk halkını etkilemesinin en önemli nedenidir. Bir bakıma Türk halkı kendine yakın olanı seçmiştir. Romanlardaki heyecanlı hareketlilik (romanların sürükleyici olması) de Türk okuyucusunu romana çeken diğer bir unsur olarak karşımıza çıkmaktadır.

Mayk Hammer romanlarına genel olarak bakıldığında olay örgüsü açısından kısır döngü halinde kendi kendini yineleyen bir sıradanlık vardır. Olay örgüsü hep aynıdır, değişen tek şey ise konudur. Hiç değişmeyen bir olay şablonu vardır Mayk Hammer maceralarının; alçakça işlenen bir cinayet, düzeni sağlamak tutkusuyla suçlunun ardına takılan Mayk, araya serpiştirilen güzel kadınlarla olan ilişkileri, işlenen yeni cinayetler, biraz yumruklaşma ve Mayk’ın silahı yardımıyla işin üstesinden gelip sekreteri Velda’ya, bürosuna geri dönmesi... Eleştirilecek esas nokta budur aslında, yani bu sıradanlık. Günümüz şartlarına ve çağdaş polisiye roman normlarına göre değerlendirildiğinde bu roman serisinin tutulması şaşırtıcı aslında. Ama eserlerin yazıldığı döneme ve yazılış amacına bakacak olursak durumun böyle olması gayet normal. Yani eseri yazıldığı tarihle ele almak gerekir, ancak o zaman doğru yargılara varabiliriz.

Kitabın “kurtarıcı ve kurtarıcıyı bekleyenlerin psikolojisini” yansıtıyor olması kitabın yazıldığı tarihlerde çok okunması için yeterli bir neden. Bu nedenle de Mayk Hammer serisini yazıldığı dönemdeki toplumun sosyolojik şartlarında irdelemek gerekir. Bu bakış açısıyla ele alındığındaysa toplumla yazar arasında bir arz-talep ilişkinin olduğunu görüyoruz. Toplumda, kitaplara bakkaldan ya da marketten alınan bir ürün gibi bakılmış, yazar(lar) da bu isteğe cevap vermiş. Yani edebiyattan çok ticari bir amaç güdülmüş. Ancak, Mayk Hammer romanlarındaki bakış açısının böyle olduğunu söyleyebiliriz.


Mayk Hammer zaman zaman Kemal Tahir'in kişiliğine bürünmektedir ve onun söylemek isteyip söyleyemediği şeyleri söylemektedir. Amerika'yı ve oradaki kapitalizmi içten içe eleştirmiştir. Bu anlamda o dönemde ülkede onunla aynı düşünceleri paylaşan insanların da bir anlamda sesi olmuştur. Bu polisiyelerin okunmasının en büyük sebeplerinden biri de budur.

O dönemde Türkiye'de yaşanan karmaşa ve bu karmaşadan kurtulmak için bir kahraman arayışı Tahir'in bu adapte eserleri oluşturmasına sebep olmuştur. Türk insanı o dönemde yabancı olduğu Türk polisiyesini tanımaya Tahir'le başlamıştır. Tahir gerçeklikten uzaklaşmamak için yer isimlerini İngilizce okunuşlarıyla aktarmıştır. Belki de hayatında gidip görmediği Amerika’yı, oranın sokaklarını, caddelerini güzel bir şekilde tasvir etmiştir. New York'u şu şekilde tasvir edişi Amerika'yı sevmediğinin en belirgin ifadesidir;

"Bu güzel şehir öyle mi? Bu taşını toprağını... Pardon toprağı laf gelişi! Namussuzda toprak filan kalmamış ya. Taşına betonuna, demirine gürültüsüne kurban olduğum it ahırını mı?"

Kemal Tahir'in Mayk Hammer’i, orijinal "Mike Hammer"dan çok daha insani bir yapıya sahiptir. Spillane'in karakteri daha maço ve kötü bir karakter olup ABD'nin o dönemde yükselen muhafazakârlığının sözcüsü görevindeyken, Kemal Tahir'in Mayk'ı iyilerin yanında, ırk ayrımına karşı, insani yönüyle çok daha iyi birisidir. Yazarlığının olabilecek inceliklerinin birçoğunu gösterildiği bu romanda karakterler düzgündür. Yani okuyucu hoş bir Mayk Hammer ile karşı karşıyadır.

Orijinal Mike Hammer, Amerikan orta sınıfının ırkçı yönünü anlatırken, Kemal Tahir'in Mayk Hammer'ı bu duruma eleştirel bir gözle bakmaktadır. Zaman zaman ABD’deki kapitalizmi eleştirmekten geri durmayan yazar, dönem itibarıyla bazen konulara bir yan tema eklemiştir.

II. Dünya Savaşı nedeniyle de genellikle savaşa ilişkin görüşlerini hikâyelerinde yer verir. Örneğin, ’Kıran Kırana’ da uzun süre savaşmak zorunda kalan askerlerin psikolojileri nezdinde savaş karşıtı fikirlerini vurgularken, ‘Derini Yüzeceğim’e bir Nazi doktoruna atfen tüyler ürpertici bir işkence sahnesi ekliyor. Hatta orijinal hikâyelerin özüne ters düşmek pahasına, daha kendi yazdığı ilk Mayk Hammer macerasında bireysel başkaldırının çözüm olamayacağı mesajını vermekte tereddüt etmiyor.

Ayrıca Türk işi Mayk Hammer’larda, kadınlarla her daim yakın temas kuran, maço tavırlı bu dedektif mertliğiyle nam saldığı kadar, acıklı hali Kemal Tahir’in anlattığı Anadolu insanının hercai duygusallığıyla bezenmiş gibidir.


</doc>
<doc id="198048" url="https://tr.wikipedia.org/wiki?curid=198048" title="Alman-Osmanlı ittifakı">
Alman-Osmanlı ittifakı

Osmanlı-Alman İttifakı Osmanlı Devleti'nin I. Dünya Savaşı öncesinde Alman İmparatorluğu ile kurduğu ilişkiler ve bu ilişkilerin neticesinde kurulan resmi savaş ittifakıdır.

Osmanlı İmparatorluğu'nun son döneminde gerçekleştirilen iki büyük demiryolu projesi, Hicaz ve Bağdat demiryollarında Alman şirketlerine ihaleler verilmiş ve Alman mühendisler çalıştırılmıştır.

Bu II. Abdülhamit döneminde yaşanmış Almanlarla ilk yakınlaşmadır.

Balkan Savaşları'ndan felaketle ayrılan Osmanlı Ordusu'na 1913 yılında Almanya'dan 42 kişilik bir subay grubu getirilmiş, bu subaylar I. Dünya Savaşı öncesinde orduda düzenlemelerde bulunmuşlardır.
Alman subaylardan en çok öne çıkanları Liman von Sanders, Erich von Falkenhayn ve Von der Goltz'tur.
Osmanlı Devleti, ittifak için ilk teşebbüsü geleneksel dostu saydığı Büyük Britanya’ya yapmıştır. Maliye Nazırı Cahit Bey tarafından Ekim 1911 ‘de İngiltere Bahriye bakanı Winston Churchill’e yapılan ittifak teklifini Churchill, Dışişleri Bakanı Grey’e danıştıktan sonra ""şimdilik yeni siyasi bağlar altına giremeyiz"" diyerek reddetmiştir.
İttifak için 1913 yılında Bulgaristan ile görüşülmüş netice alınamamıştır. Bunda Bulgarların Almanya’yı ittifaka dâhil etmek istemeleri ve Makedonya’da geniş topraklar istemeleri etkili olmuştur.
Temmuz 1914’de Osmanlı Bahriye Nazırı Cemal Paşa tarafından Fransa ile temasa geçilmiş ancak Fransa Hükümeti:" “Rusya razı olmadıkça bu ittifak gerçekleşmez”" sözleriyle Fransa’nın bu konudaki tutumunun olumsuz olduğunu belli etmiştir.
Neticede Avusturya’dan gelen teklifi olumlu karşılayan Osmanlı Devleti ittifaka katılmak üzere 22 Temmuz 1914 tarihinde Almanya’ya başvurmuştur.27 Temmuz tarihinde İstanbul’da başlayan ittifak görüşmeleri 2 Ağustos’ta Osmanlı-Alman anlaşması ile sonuçlanmıştır. Waitpower16 gemisinin batmasıyla başladı.

Bu anlamda en çok Rusya’nın çaba gösterdiği görülmektedir. Zira Rusya boğazların kapatılması ve doğuda bir cephe açılmasıyla artı bir savaş külfeti ve yüküyle karşılaşacaktı ve Rusya bunu istemiyordu. Nitekim bu Osmanlı Devleti’nin savaşa girmesini önlemek için Rusya bir takım diplomatik temaslarda bulunmaya başladı. Rusya özellikle Almanlar’ın Osmanlı Devleti üzerindeki hareketlerinden, ordu ıslah çalışmalarından rahatsızdı. Öyle ki Rus hükümetinin İngiltere’ye yaptığı baskı sonucu Londra, Berlin’deki İngiliz büyük elçisini durumu anlamakla vazifelendirdi. Rusya, İngiltere ve Fransa nezdinde de harekette bulunmuştur. Ancak İngiltere ve Fransa, Osmanlı Devleti’nin tarafsızlığının korunması karşılığında kapitülasyonların kaldırılarak adli ve iktisadi bağımsızlığa kavuşması konusundaki isteklerini pazarlık konusu yapmadan reddetmişlerdir. Osmanlı Devleti’nin Ege adalarının tekrar kendisine verilmesini, Mısır meselesinin çözülmesi gibi toprak isteklerine hiç yanaşmamışlardır. İngiltere ve Fransa’nın bu tutumu, Osmanlı Devleti’ni ister istemez Almanya tarafına itmişti. 
Osmanlı Devleti artık yavaş yavaş safını belli etmeye başlamıştı. 9 Eylül 1914 tarihinde 1 Ekim’den itibaren kapitülasyonları ilga ettiğini ilan etti. İşin garibi bunu, İngiliz, Fransız, Rus Elçileriyle beraber Almanya ve Avusturya Ekçileri de bir nota ile protesto ettiler.

2 Ağustos 1914'te Osmanlı Devleti ve Almanya gizli bir antlaşma imzaladılar ve ittifakı resmiyete döktüler, böylece iki ülke I. Dünya Savaşı'nda müttefik oldular.

Gizli anlaşmanın metni şöyledir:

1. Anlaşma tarafları Avusturya-Macaristan ile Sırbistan arasındaki mevcut ihtilafta tarafsız kalmayı taahhüt eder.

2. Rusya faal askeri adımlarla müdahele eder ve Avusturya-Macaristan dolayıyla casus foederis ile Almanya’yı karşısına alırsa, Osmanlı Devleti de casus foederis’e tabidir.

3. Almanya savaş durumunda askeri misyonunu Osmanlı Devletin’de bırakacaktır. Anında yürürlüğe girmiş olan, Osmanlı Savaş Bakanı Ekselansları ve [Alman] Askeri Misyon Şefi arasında gerçekleşen önceki anlaşmalara göre, Osmanlı Devleti adı geçen askeri misyonun Osmanlı ordusunun genel komutasında etkin nüfuz sahibi olacağını garanti eder.

4. Tehdit durumunda ve gerekli olduğunda Almanya Osmanlı İmparatorluğu topraklarını silahlı kuvvetlerle savunmayı taahhüt eder.

5. İşbu anlaşma iki ülkeyi mevcut ihtilaftan doğabilecek uluslararası karışıklıklardan korumak için yapılmıştır; belirtilmiş tam yetkili kişiler tarafından imzalandığı andan itibaren yürürlüğe girer ve 31 Aralık 1918 tarihine kadar, mevcut tüm kararlarla bağlayıcıdır.

6. İmza taraflarından herhangi biri anlaşma bitim tarihinden altı ay öncesine kadar anlaşmanın iptal olacağını bildirmezse anlaşma beş yıl daha uzamış olur.

Osmanlı Devleti artık hummalı bir şekilde savaş hazırlığı yapıyordu. Kâzım Karabekir savaşa girişimiz konusunda şunları söylemekte; "“Almanlar bizi Cihan Harbine sokmak için esaslı olarak üç defa teşebbüste bulundular. Bunların ikisinde Enver Paşa, Türk Erkan-ı Harbiyesi’nin menfi fikirlerini beğenmedi ve Cemal Paşa, Talat Paşa gibi hükümetin ve İttihat ve Terakki’nin en nüfuslu kişilerini de bu sefer kendi fikrine çekmiş olduğundan Almanlar’ın arzusu gerçekleşti.”"

Nitekim 10 Ağustos 1914’te Akdeniz’de İngiliz donanmasının takibinde kaçan Goeben ve Breslau adlı Alman Kruvazörleri Çanakkale Boğazı'na girerek Osmanlı Devleti’ne sığındılar. Boğazdan girişlerine izin verilen gemilere, ikmalleri ve satın alma işlemleri bitirilerek "Yavuz" ve "Midilli" adları verildi. Bu savaş gemileri, Alman subayların kumandasında olarak ve Osmanlı Hükümeti’nin izin vermiş olmasına rağmen bir kısım donanmayla birlikte Karadeniz’e açılmışlardı. 29 Ekim de ise Osmanlı Devleti’ni savaşa sürükleyen çatışma oldu. Osmanlı hükümeti bu çatışmaya Ruslar’ın sebep olduğu iddiasındaydı. Ancak bu mesele bugün aydınlatılmıştır. Yani bombardıman, Almanlar’ın Osmanlı Ordusu’nu bir an önce savaşa sokmak için yaptıkları baskı ve istekler üzerine, Enver Paşa’nın izniyle yapılmıştır. Bu bombardımanla fiilen savaşa girilmiştir. Diğer taraftan Osmanlı Devleti’nin savaşa girmesini istemeyen kabine üyelerinden yalnızca üçü istifa ederek karşılık vermişlerdir. 14 Kasım 1914’te Fatih Camiisinde okunan Cihad-ı Ekber ilanıyla Osmanlı Devleti resmen savaşa katılmış oldu.

Osmanlı Devleti 1918 yılında Filistin ve Irak cephelerinde art arda yenilgiler almaktaydı. 40.000 kişilik Türk kuvvetine karşı 200.000 kişilik İngiliz ordusu yaptıkları taarruzlar sonunda, Eylül ve Ekim aylarında Amman, Beyrut ve Şam'ı aldılar. Filistin cephesindeki başarılar üzerine, Irak cephesinde bulunan İngiliz kuvvetleri de Musul'u almak üzere harekete geçti ve Mondros mütarekesinden 6 gün sonra, 5 Kasım 1918 de Musul'a girdiler. Filistin ve Irak cephelerindeki yenilgiler üzerine, 1918 Şubatında sadarate gelmiş bulunan Talat Paşa kabinesi Ekim ayında istifa etti. İttihad ve Terakki'nin on yıllık iktidarı bu şekilde sona erdi. Yeni kabineyi İzzet Paşa kurdu. Bulgaristan savaştan çekildiği için İngilizler ve Fransızlar Trakya'da 7 tümenlik bir kuvvet kurup, İstanbul ve Boğazlar üzerine harekete hazırlanmaya başlamıştı. Güney cephesinden de olumsuz haberler gelince, İzzet Paşa 5 Ekim'de mütareke istedi. 30 Ekim'de ise savaşın fiili bölümünü sona erdiren Mondros Mütarekesi imzalandı.


</doc>
<doc id="198050" url="https://tr.wikipedia.org/wiki?curid=198050" title="Kemalpaşa tatlısı">
Kemalpaşa tatlısı

Kemalpaşa Tatlısı, Bursa'nın Mustafakemalpaşa ilçesinde, küçük süthanelerde üretilmeye başlanan bir tatlı çeşididir. Halen 15'e yakın tesiste, günde 1 milyon adete varan üretim miktarlarına erişmektedir. Ramazan aylarında tüketim artmaktadır.

Aslı Mustafakemalpaşa Peynir Tatlısı olan ve yaygın adıyla Kemalpaşa Tatlısı olarak bilinen tatlı ilçede günlük üretilir ve taze olarak tüketilir. İlçe dışında ise raf ömrünün kısalığı nedeniyle peynir oranı düşük ve kurutulmuş tatlı satışı yapılmaktadır. Bu nedenle ilçede yenilen tatlı ile dışarıda tüketilen tatlı arasında belirgin lezzet farklılıkları bulunmaktadır.

Süt, dev kazanlarda pastörize edilmekte ve peynire dönüştürülmektedir. Yaklaşık 1 ton sütten, 160 kg. tatlılık peynir elde edilmektedir. Kazanlarda bu peynir, un, irmik ve yumurta ile hamur haline getirilerek, Kemalpaşa Tatlısı şeklinde kesilmekte ve 320 derecelik fırınlarda, 17 dakika pişirilmektedir. Fırın sonrası soğuyan tatlılar, kullanıma hazır hale gelmektedir.

Tatlı, kaynayan şekerli suya atılarak, şişmesi sağlanır ve şerbetin içinde soğutulur. Süzülerek tepsilere dizilen Kemalpaşa Tatlısı ceviz, fındık, fıstık, kaymak, hatta dondurma ile servis edilebilir.


</doc>
<doc id="198057" url="https://tr.wikipedia.org/wiki?curid=198057" title="LNB">
LNB

LNB, (Low Noise Block = Düşük gürültülü Blok) uydu giriş sinyalini ilk karşılayan elektronik ünitedir.

LNA (Low Noise Amplifier = Düşük Gürültülü Kuvvetlendirici) adı verilen amplifikatörün ardına eklenmiş LNC (Low Noise Converter) den oluşur. LNC, bir LO (Local Oscilator, Yerel Osilatör) ile Mixer (karıştırıcı devre)den oluşur.

Bu ünitenin ucuna, çanaktan gelen sinyalleri içerideki antenlere iletip çevreden gelen gürültü sinyallerinin içeri girmesini engelleyen huni biçimli Feeder (Besleyici) ilave edildiğinde buna LNBF (LNB+Feeder) adı verilir ki günümüzde piyasada LNB adıyla satılan ünitelerin neredeyse tümü aslında LNBF'dir.

LNA ünitesi uydudan gelen düşük güçteki sinyali güçlendirir, LNC de uydu alıcı (receiver) cihaz tunerlerinin işleyebileceği daha düşük bir frekansa (IF=Intermediate Frequency = Ara Frekans) çevirmektedir. 


</doc>
<doc id="198065" url="https://tr.wikipedia.org/wiki?curid=198065" title="Uydu bantları">
Uydu bantları

Uydu bantları, Dünya ile uydular arasında kullanılan radyo frekanslarına verilen genel isimdir. Mikrodalga sınıfına düşmekte olup aşagıdaki alt dallara ayrılırlar:


</doc>
<doc id="198066" url="https://tr.wikipedia.org/wiki?curid=198066" title="1900 Yaz Olimpiyatları">
1900 Yaz Olimpiyatları

1900 Yaz Olimpiyatları ya da resmî adıyla II. Olimpiyat Oyunları, 20 Mayıs-28 Ekim tarihleri arasında Fransa'nın başkenti Paris'te düzenlenmiş uluslararası çok sporlu etkinlik. Olimpiyatlara 26 ülkeden 22'si kadın 997 sporcu katıldı ve 18 spor dalında 95 branşta yarıştılar. Oyunları Fransa Cumhurbaşkanı Émile Loubet açtı.

Aşağıdaki 24 ulus IOC (Uluslararası Olimpiyat Komitesi) ye göre 1900 Olimpiyat Oyunlarına yarışmacı gönderenlerdir.
Bazı kökenler ayrıca bu oyunlarda yarışmacısı olan aşağıdaki uluslardan atlet listelediler.

1900 Yaz Olimpiyatları'nda 20 disiplinde 19 farklı spor dalında mücadele yapıldı. 1896 Yaz Olimpiyatları'nın ardından halter ve güreş programdan çıkarılırken, 13 yeni spor programa dahil edildi. Sutopu ve yüzme, aynı sporun iki farklı disiplini olarak kabul edilirken, oyunlarda su sporları adıyla yer aldı.


</doc>
<doc id="198077" url="https://tr.wikipedia.org/wiki?curid=198077" title="Hayalet">
Hayalet

Hayalet, ölü bir kişinin duyu organlarından en az biriyle algılanabilir şekilde belirmesi. Ölü bir kişiye benzer görüntü, ses gibi algıların genellikle ölen kişiyle ilgili bir yerde ortaya çıkması söz konusu olur. Hayaletlerin varlığı tartışmalıdır, şüphecileri ikna edecek kesin bir kanıt bulunamamıştır.

Deneysel ruhçuluğu savunanlar, hayaletleri popüler kültürde anlaşılan anlamda düşünmezler. Onlar da popüler kültürde anlaşılan anlamda hayaletlerin olmadığını düşünürler. Deneysel ruhçuluktaki fantom kavramı popüler kültürdekinden tamamen farklıdır. Zaten bu yüzden Türk ruhçular hayalet terimini kullanmaz, fantom terimini kullanırlar. Deneysel neo-spiritüalizme göre, fantomlar ruhsal bir faaliyet sonucunda oluşmakla birlikte, ne ruhtur ne de ruhun perisprisidir. Fantom fenomenleri deneysel neo-spiritüalizmde esas olarak 3 grupta ele alınır:


Hayaletler pek çok kültürde yaygın yer bulduğundan pek çok sanatçı tarafından konu edilir. Hayaletlere yer veren sanat ürünlerinden belki de en çok bilineni, William Shakespeare'in "Hamlet" (1599-1601) piyesidir. Bu piyeste genç prens Hamlet, öldürülen babasının hayaletiyle karşılaşır. Hayalet, Hamlet'ten katilini araştırmasını ister, böylece eserin tümüne hâkim olan trajik atmosfer daha başlangıçta seyirciye hissettirilir.

Charles Dickens'ın "Bir Noel Şarkısı" ("A Christmas Carol", 1843) adlı hikâyesi, İngiliz edebiyatının hayaletlere yer veren başka bir tanınmış ürünüdür. Hikâyenin kahramanı Ebenezer Scrooge, Noel gecesi, hayatındaki çeşitli hataları bulmasına yardımcı olan birbirinden korkunç dört hayaletle karşılaşır.

Ölü kişilerin canlılara belirmesi şeklindeki tanımı nedeniyle hayalet kavramının taşıdığı zıtlık, sanatçılar tarafından varoluşsal dramatik etkiler yaratmak için kullanılmıştır. Hayaletlerle ilgili sanat ürünlerinde, kahramanların hayatlarının anlamıyla ilgili hesaplaşmalara girdikleri görülür.




</doc>
<doc id="198079" url="https://tr.wikipedia.org/wiki?curid=198079" title="Hortlak">
Hortlak

Hortlak, Türk halk kültüründe mezardan çıkarak insanları korkuttuğuna inanılan yaratık.

Ölen bir kişinin, mezarından çıkıp dolaşmasına "hortlaklık", bunu yapana ise "hortlak" denir. Yöresel inanışlara göre yaşarken kötülük edenler, başkalarının ağız tadını kaçıranlar, arabozucu dedikoducu ve geçimsiz insanların ölünce hortlayabilir. Hortlak çoğunlukla yaşlı kimselerden olur. Gömüldüğü gece mezarından kalkar.

Hortlak, Haiti halk kültüründen gelir. Batı kaynaklı edebiyat ve sinema eserlerinde sıkça işlenen zombi ile benzer özellikler taşır. Korku edebiyatı ve sinemasında, ceset, ruhen terk edildikten ve muhtemelen çürümeye başladıktan sonra bir varlık tarafından kontrol altına alınarak tekrar kullanılmaya başlanılan beden anlamında kullanılır. Söz konusu varlık bedenin eski sahibi olabileceği gibi, bir başkası da olabilir.

Eski Türklere göre eğer insan savaşta değil de yaşlılıkta ölürse onun Gök Tanrı tarafından Uçmak'a alınmayacağına inanılmıştır. Gene inanışlara göre hortlak, gece mezardan kalkan, sırtında kefenle ortalıkta dolaşan bir yaşayan ölüdür. Hortlaklar kızdıkları kimselere sataşırlar, araba kadar hızlı koşarlar, ata binebilirler, silah kullanabilirler, insana kızabilirler, istediklerini döverler, sevdiklerini kaçırırlar, ev basarlar ve yol keserler. İnanışa göre hortlağın saldırısından korunmak için mezarlık yakınlarından geçerken dua okumak gerekir. Söylentiler hortlakların genelde çirkin ve ürkütücü olduğunu, sırtında kefen ya da tabut taşıdığını söyler. Anadolu halk inançlarına göre bir kimsenin hortlaması uğursuz bir olaydır. Hortlayan kişinin ahiretten kovulduğuna inanılır. Hortlaklar erkektirler. Ancak, hortlakların dişi versiyonları da bulunur ki bunlara da "Cadı" denilir. Kimi hortlaklar "hayvan" kılığında gezer, çoklukla ıssız kalmış evlerde, tekin olmayan yerlerde, mezarlıklarda bulunurlar. Ölümü zor olan kişinin hortlamasının daha yaygın olduğu düşünülür. Çünkü gözü dünyada kalmıştır. Mezardan çıkma olgusunu, ölmeden (öldüğü sanılarak) gömülme ile açıklamaya çalışmak yeterli değildir. İnsanlık tarihinde bu tip vakalara rastlanmış olsa da, hortan motifi farklı kültürel algılarla bağlantılıdır. Örneğin Avrupa'da öldüğü sanılarak gömüleceği korkusunu taşıyan döneminde tanınmış kişilerin buna engel olmak için aldıkları önlemleri içeren vasiyetler dahi vardır. Hortan öykülerinden ölmüş olan kişinin artık bu dünyaya ait olmadığı, bunun kabullenilmesi gerektiği sonucu dahi çıkarılabilir. Fakat aslında bu motif, insanın ölüme ve onu en iyi sembolize eden mezarlara yönelik olan korkularının bir dışavurumudur. Pek çok toplumda mezardan çıkma veya yaşayan ölü anlayışına dayanan varlıklar mevcuttur. Hatta bir dönem popüler kültürün en çok ilgi duyduğu figürlerden birisi haline gelerek korku filmlerine konu olmuşlardır.

Hortdan, Azerbaycan halk inancında mezardan çıkan ölü, vampir demektir. Ölüp tekrar dirilen varlıktır. Ölen bir kişinin, mezarından çıkıp dolaşmasına "hortlama/hırtlama", bunu yapana ise "hortdan" denir. İnanışa göre yaşarken kötülük edenlerin ölünce hortlayacağına inanılır. Daha gömüldüğü gece mezarından kalkar. Azeri halk kültüründe ve halk inancında kendine özgü bir vampir türüdür. Bazı yönleri bütünüyle Türk kültürüne özgü olsa da Batı toplumlarının inanışlarına çok benzeyen bazı özellikleri de mevcuttur. İnsanların kanını emer, içlerinde büyür. Ölüm saçan kambur bir yaşlı kadın (veya bazen yaşlı bir erkek) şeklinde düşünülür.

(Hort) kökünden türemiştir. Mezardan çıkmak anlamı taşır. Kelime kökünde bir yerden fırlamak, dışarı çıkmak, yeniden doğmak gibi anlamlar vardır.



</doc>
<doc id="198089" url="https://tr.wikipedia.org/wiki?curid=198089" title="Ksenoglosi">
Ksenoglosi

Ksenoglosi (xenoglossy) kişinin bilmediği bir yabancı dilde aniden konuşabilme, yazabilme, okuyup anlayabilme yeteneğinin belirmesi paranormal fenomenine Metapsişik'te verilen addır.

Terim 1913’te Nobel Fizyoloji-Tıp Ödülü’nü almış Fransız Fizyolog Charles Richet tarafından, Eski Yunancada “yabancı” anlamına gelen “xenos” ile “dil” anlamına gelen “glossa” sözcüklerinden türetilmiştir.

Metapsişikçiler ksenoglosi fenomeninin iki durumda oluştuğunu bildirmektedirler:


Ksenoglosi fenomeninde kişinin kullandığı dil, kimsenin bilmediği, garip bir dil olduğunda fenomen “glosolali” (glossolalia) adını alır. Metapsişikçiler kimi glosolali fenomenlerinde yapılan kayıtların sonradan incelenmesi sonucunda, glosolali fenomenlerindeki yabancı dillerin çok eski uygarlıklarda kullanılmış ölü diller olduklarını saptadıklarını açıklamışlardır. Spiritüalistlere göre ksenoglosi fenomeni gerek reenkarnasyonun gerekse bedensiz ruhlarla irtibatın gerçekliğinin en önemli kanıtlarından birini oluşturur.


</doc>
<doc id="198092" url="https://tr.wikipedia.org/wiki?curid=198092" title="Üçkağıtçılar (film)">
Üçkağıtçılar (film)

Üçkağıtçılar (Özgün adı: Matchstick Men), 2003 yapımı bir Ridley Scott filmidir.

Roy (Nicolas Cage), psikolojik ve sinirsel sorunları olan bir dolandırıcıdır. Ortağı Frank Mercer (Sam Rockwell) ile birlikte, basit ve kurnazca düşünülmüş işlerle (Confidence trick) para kazanmaktadırlar. Ortağı Frank, Roy'un psikolojik sıkıntıları ile işlerinin sekteye uğramasını istemez ve Roy'a Psikaytr Dr. Harris Klein (Bruce Altman) ile bir randevu ayarlar.

Bu sırada Roy; hamile iken ayrıldığı karısı Heather (Melora Walters)'dan olan, 14 yaşına gelen kızı Angela (Alison Lohman) ile tanışır. Angela bir haftasonunu gecirmek için Roy'un evine gelir. Kızı ile geçirdigi günlerde Roy değişmeye başlar.

Ortağı Frank ile büyük bir vurgun yapmak amacı ile yeni bir plan kurarlar ve macera başlar.


</doc>
<doc id="198100" url="https://tr.wikipedia.org/wiki?curid=198100" title="Schindler'in Listesi">
Schindler'in Listesi

Schindler'in Listesi (İngilizce: Schindler's List), yönetmenliğini Steven Spielberg'in yaptığı, 1993 ABD yapımı bir filmdir. II. Dünya Savaşı sırasında Naziler'in uygulamış olduğu soykırımdan binin üzerinde Polonya Yahudisinin kurtarılmasında rolü olan Oskar Schindler'i ve bu kurtarmayı konu edinen film, 321 milyon dolar gişe hasılatı elde etmiş ve Akademi, Altın Küre, BAFTA ve Grammy ödülleri kazanmıştır. "Tüm zamanların en iyi filmleri" konulu çeşitli listelerde üst sıralarda bulunan film, Amerikan Film Enstitüsü'nün güncel listesinde 9. sırada yer almaktadır.

"Schindler'in Listesi", 2004 yılında Kongre Kütüphanesi tarafından "kültürel, tarihi ve estetik olarak önemli" filmler arasına seçilerek ABD Ulusal Film Arşivi'nde muhafaza edilmesine karar verilmiştir.

II. Dünya Savaşı, Nazi Almanyası. Oskar Schindler Almanya'ya iş kurmak amacı ile gelir. Fakat beş kuruşu yoktur. Kendi deyişiyle sunum yeteneği sayesinde birçok üst düzey Alman SS subayı ile dost olur. Bu sırada Yahudi Soykırımı başlamıştır. Schindler'in fabrikası artık getto kamplarındakilerin 
cennet kapısı olmaya başlamıştır. Schindler´in yardımcısı Itzhak Stern de bir Yahudidir. Stern, Schindler'in fabrikasının idaresini yürütürken, bir yandan da belgelerde yaptığı değişikliklerle birçok Yahudi'yi Alman savaş gücü için gerekli göstererek, fabrikaya alır ve toplama kamplarına gönderilmekten kurtarır.

Sonrasında, gettolardaki Yahudiler, Kraków'un güneyinde inşa edilen Plaszow Toplama Kampına sürülür ve bu sırada Alman askerlerinin gettoları boşaltmasını bölgeye hakim bir tepeden izleyen Schindler, birçok Yahudi'nin öldürülmesine tanık olur. Fakat, Stern'in de uyarılarıyla, özellikle Plaszow kampının komutanı Amon Göth başta olmak üzere, Alman subaylarıyla işbirliğine devam eder. Fabrika bir yandan kâr amacıyla çalışırken, Schindler bir yandan da mümkün olduğunca çok Yahudi'nin kurtarılması için çabalamaktadır.

Bu esnada, Berlin'den gelen emirle, kamp tasfiye edilip, tüm esirler Auschwitz'e sürülmeye başlanır. Schindler, her işçi için verdiği yüklü miktardaki rüşvetle, Amon Göth'ü kendi Yahudileri'ni, eski evinin bulunduğu Zwittau-Brinnlitz'de (Çekoslovakya) kuracağı fabrikaya götürmeye ikna eder. Gene de sorunlar devam eder ve Schindler'in fabrikasına götürülmek üzere trene bindirilen erkeklerin fabrikaya ulaşmasına rağmen, Yahudi kadınlar bir yanlışlık sonucu Auschwitz'e götürülür. Fakat, Schindler kampın komutanı Rudolf Höß'e verdiği rüşvet ile kadınları tekrar kurtarır ve sonunda listesinde bulunan tüm Yahudileri kendi fabrikasına aldırmayı başarır.

Almanya'nın teslim olması ile beraber, halen bir Nazi partisi üyesi ve kendi deyişiyle köle işçilerden kazanç sağlayan bir kimse olduğu için Schindler, Sovyet askerlerinden kaçmak zorundadır. SS korumalarına, evlerine bir katil veya insan olarak dönmenin ellerinde olduğunu söyler ve askerler esirlere dokunmadan fabrikayı terk ederler. Gece, işçileri ile vedalaşması esnasında, işçiler Schindler'e gerekirse delil olarak sunması için her birinin imzaladığı ve onlar için bir katil olmadığını izah ettikleri bir mektup ile üzerine Talmud'dan "Kim ki bir insanın hayatını kurtarır, o tüm Dünya'yı kurtarır" sözünün işli olduğu, bir işçinin altın dişinden dövdükleri bir yüzük verirler. Schindler, duygulanır ve ağlayarak tüm bunların yeterli olmadığını, elinden gelenden daha fazlasını yapmış, daha fazla insan kurtarmış olabileceğini söyler.

Ertesi sabah, Schindler Yahudileri, doğan güneş ile uyanırlar ve gelen bir Sovyet askeri tarafından artık özgür oldukları söylenir. Birlikte, yiyecek bulmak adına yürüyen işçiler, sahnenin değişmesi ile birlikte, Oskar Schindler'in Kudüs'te bulunan mezarına doğru yürüyen, günümüz Schindler Yahudileri'ne dönüşür. Filmde son olarak, Schindler'in kurtardığı yaklaşık 1100 kişinin soyundan gelenlerin, filmin çekildiği tarihte yaklaşık 6000 kişi olduğu ve bir zamanlar milyonlarla ifade edilen Polonya Yahudileri'nin artık 4000'den daha az bir sayıyla ifade edildiği seyirciye yansıtılır.

Filmde Oskar Schindler'in Çekoslovakya'da Almanya adına casusluk yaptığından bahsedilmez. Ayrıca savaş sonuna kadar Nazi Partisi üyesidir. Savaştan sonra kurtardığı insanların finansal desteğiyle ayakta kalması, hatta masraflarını geri istemesi gibi konulara değinilmemiştir. Film karakteri Stern adlı sadık muhasebeci de birkaç kişinin özleştirilmiş halidir ve fabrikayı muhasebecilerinin Yahudi bağlantılarından çok ucuz bir fiyata almıştır. Schindler'in fakirlik ve yokluk içinde öldüğü de betimlenmeyen gerçeklerdendir.

Bir "Schindlerjuden" (Schindler Yahudisi) olan Pfefferberg, hayatını kurtaran kişinin hikâyesini anlatmayı kendine görev edinmiştir. Pfefferberg, MGM ile 1963 yılında Howard Koch'un senaryosunu yazdığı Oskar Schindler'in biyografik filmini yapmaya girişmiş ancak anlaşma bozulmuştur. 1982'de, Thomas Keneally, iki yıl önce Los Angelos'ta Pfefferberg ile şans eseri tanışması sonrası tarihi romanı "Schindler'in Gemisi"ni yazdı. MCA başakanı Sid Sheinberg yönetmen Steven Spielberg'e kitap hakkında bir "New York Times" eleştirisi gönderdi. Spielberg, Schindler'in öyküsünden şaşkına dönmüş halde, şakayla karışık, gerçek olup olmadığını sormuştur. "Karakterin çelişkili yapısı beni içine çekti" demiştir: "Ne böyle bir adamı aniden tüm kazandıklarını alıp bu hayatları kurtarma görevine adamasına yol açmış olabilir?" Spielberg, Universal Pictures'ın romanın yayın haklarını almasına yetecek ilgiyi göstermiştir. Bahar 1983'teki ilk görüşmelerinde, Pfefferberg'e filmi çekmeye on yılda başlayabileceğini söylemiştir. Filmin kapanış jeneriğinde Pfefferberg, Leopold Page adı altında danışman olarak yer almıştır.

Spielberg, Holocaust hakkında bir film yapmak için yetkin olup olmadığından emin değildi ve proje "[onun] suçluluk duygusu"na kaldı. Spielberg yapımı yönetmen Roman Polanski'ye vermeyi denedi ancak ret yanıtı aldı. Polanski'nin annesi Auschwitz'te öldürülmüştü ve Polanski Kraków Gettosu'nda yaşamış ve hayatta kalmıştı. Polanski sonrasında kendi Holocaust filmini, "Piyanist" (2002) yönetti. Spielberg ayrıca filmi Sydney Pollack'a ve "Schindler'in Listesi"ni 1988'de yönetmeye talip olan Martin Scorsese'e önerdi. Ancak Spielberg, Scorsese'e filmin çekimini devretmekten emin değildi; "Aileme ve çocuklarıma Holocaust ile ilgili bir şey yapma şansını bağışlamak istemiştim." Spielberg bunun yerine ona "Cape Fear"ın 1991'de yeniden çekimini yönetmeyi teklif etti. Billy Wilder çoğu Holocaust'ta ölen ailesine bir anı olarak filmi çekmeye duyduğu ilgiyi belirtmiştir.

Spielberg sonunda Holocaust inkârcıları basında önemli yer tutmaya başladığını fark edince filmi çekmeye karar verdi. Berlin Duvarı'nın yıkılmasının ardından Neo-Nazizm'in yükselmesiyle, 1930'larda olduğu gibi insanların hoşgörüsüzlüğe yöneleceğinden korktu. Sid Sheinberg, Spielberg'e, ilk olarak "Jurassic Park"ı yapması koşuluyla yeşil ışık yaktı. Spielberg sonrasında "Bir kere "Schindler"i yönetince "Jurassic Park"ı çekemeyeceğimi biliyordu." demiştir. Holoucaust filmleri genelde tercih edilmediğinden 22 milyon $ gibi küçük bir bütçe ayrılması tasarlandı. Spielberg film için ücret almayı bir "diyet" olarak adlandırıp reddetti ve filmin başarısız olacağını düşündü.

1983'te, Keneally kitabını uyarlaması için tutuldu ve 220 sayfalık bir notla geldi. Onun uyarlaması Schindler'in sayısız ilişkisi üzerineydi ve Keneally hikâyeyi yeterince sıkıştırmadığını kabul etti. Spielberg, "Out of Africa"nın senaristi Kurt Luedtke ile son halini yazması için anlaştı. Luedtke, Schindler'in kalbinin değişimini inanılmaz bulduğu için yaklaşık dört yıl sonra yazmaktan vazgeçti. Yönetmenliği süresince Scorsese, Steven Zaillian'ı bi senaryo yazması için ayarladı. Tamamladıktan sonra Spielberg, Zaillian'ın 115 sayfalık taslağını çok kısa buldu ve 195 sayfaya çıkarmasını istedi. Spielberg hikâyede daha çok Yahudilerin üzerinde durulmasını ve Schindler'in değişiminin ani bir kırılma veya değişim şeklinde değil aşamalı ve karmaşık olmasını istedi. Getto'nun tasfiye sahnesini "izlenilemez olacak kadar güçlü hissedilen bir sahne" olması için uzattı.

Neeson, Schindler rolü için önceden belirlenmiş ve Spielberg onu Broadway'de "Anna Christie" olarak sahne aldığı zaman görünce Aralık 1992'de kadroya alınmıştır. Warren Beatty senaryo okumasına katılmış ancak Spielberg onun aksanını gizleyemeyeceği ve "film yıldızı geçmişini" beraberinde getireceği için sıcak bakmamıştır. Kevin Costner ve Mel Gibson Schindler'i oynamaya ilgilerini belirtmiş ama Spielberg oyuncunun yıldızlığı karakteri geçmesin diye daha ziyade tanınmayan Neelson'ı kadroya almayı tercih etmiştir. Neeson Schindler'i, zekasıyla onu bir çeşit dalgacı olarak gören Nazileri alt ettiği için eğlenceli bulmuştur. "Onlar onu pek ciddiye almadılar ve o bunu amacı için kullandı." Role hazırlanmasına yardım etmek için Spielberg Neeson'a, karizmasını Schindler'inkiyle kıyasladığı Time Warner CEO'su Steve Ross'un film kliplerini göstermiştir. Aynı zamanda Neeson'ın doğru tonlama ve perdelemeye çalışması için Schindler'in bir ses kaydını bulmuştur.

Fiennes, Spielberg, performansını "" (1992) ve "Emily Brontë's Wuthering Heights" (1992) filmlerinde izleyince Amon Goeth olarak kadroya dahil edilmiştir. Spielberg Fiennes'in seçimi hakkında "Cinsi bir canavar gördüm. Tamamen incelikle ilgili: gözlerinden geçen şefkat anları vardı, hemen sonra soğuklaşan." Fiennes rolü için 13 kilo almıştır. Tarihi haber filmlerini izlemiş ve Goeth'i tanıyan Holoucaust'tan sağ kalanlarla görüşmüştür. Onu canlandırırken Fiennes "Acısına yakınlaştım. İçinde kırılmış, zavallı bir canlı vardı. Onun hakkında kendimi bölünmüş hissettim, acıdım. Bana verilen ve sonra özellikle bağlandığım kirli, hırpalanmış bir oyuncak gibiydi." demiştir. Fiennes Goeth'e kıyafetleriyle o kadar benzemişti ki Mila Pfefferberg (olayların canlı bir tanığı) onunla tanıştığında korkuyla ürpermiştir.

Itzhak Stern'in karakteri (Ben Kingsley tarafından canlandırılmıştır) muhasebeci Stern, fabrika müdürü Abraham Bankier ve Goeth'in kişisel asistanı Mietek Pemper'in bir toplamı gibidir. Karakter Schindler'in ikincil kişiliği ve vicdanı gibi davranmıştır. Kingsley en iyi 1982 yapımı biyografik filminde Oscar kazandığı rolü Gandhi ile tanınır.

Genel olarak filmde 126 sözlü rol bulunmaktadır. Binlerce figüran film süresince kiralanmıştır. Spielberg Israilli ve Leh oyuncuları Doğu Avrupalı görünüşleri nedeniyle özellikle seçmiştir. Pek çok Alman oyuncu SS üniformalarını giymekte isteksiz davranmış ancak bazıları sonra Spielberg'e filmde aldıkları katartik rol için teşekkür etmiştir. Filmin yarısında Spielberg, 128 canlı tanığın Schindler'in Kudüs'teki mezarı başında saygı gösterisinde bulundukları bir kapanış düşünmüştür. Yapımcılar "Schindlerjuden" bulabilmeye ve onları sahnenin çekimi için uçakla götürmeye çok çaba sarf etmiştir.

İlk çekimler 1 Mart 1993'te Kraków, Polonya'da başladı ve 75 günde tamamlanması planlandı. Esas kamp bölgesinden çağdaş yüksek binalar göründüğünden Płaszów kampını yakındaki bir taş ocağında yeniden inşa etmek gerektiyse de ekip hakiki mekanlar veya yakın bölgelerde çekimleri gerçekleştirdi. Kraków'daki emaye fabrikasının iç mekan çekimleri Olkusz'daki benzer bir tesiste yapılırken dış çekimler ve fabrika merdivenlerindeki çekimler gerçek fabrikada yapıldı. Set ekibi fazladan çekim yapmak ya da Auschwitz'in zemini üzerine set kurmaktan men edildiği için girişin hemen dışındaki bir kurmaca sette çekimleri yaptı. Bazı antisemitik olaylar meydana geldi. Fiennes'i Nazi üniforması içinde gören bir kadın ona "Almanalar insanları büyülüyor. Onlar ölümü hak etmeyen kimseyi öldürmediler." dedi. Kingsley, İsrailli oyuncu Michael Schneider'e hakaret eden Almanca konuşan bir iş adamı ile kavgaya girişecekken çekim alanının yanındaki panolara antisemitik semboller çizildi. Ancak Spielberg Hamursuz bayramında "tüm Alman oyuncular geldi. Kipah (Yahudilerin ibadet ederken giydiği takke) giydiler ve Haggadah'ı (Yahudi Hamursuz Bayramı'nda Seder yemeği sırasında okunan ayinsel kitap) açtılar. İsrailli oyuncular yanlarına geldiler ve onlara bunun ne olduğunu açıklamaya başladılar. Bu oyuncular ailesi beraberce oturdu ve ırk ile kültürü bir yana bıraktılar." demiştir.
"Schindler'in Listesi"nin çekimi Spielberg için son derece duygusaldı. Çektiği konu onu çocukluğu ile ilgili şeylerle, karşılaştığı antisemitizm gibi, yeniden yüzleşmeye zorluyordu. Auschwitz'i ziyaret ettiğinde ağlamamasına şaşırdı; aksine kendini kızgın ve öfkeli buldu. Auschwitz'e götürülmeleri esnasında, yaşlı Yahudilerin Nazi doktorlarınca seçilirken çıplak koşmaya zorlandıkları sahneleri çekerken kendilerini bunu izlemeye zorlamayan pek çok set görevlisinden biriydi. Spielberg kendini film yapımcısından çok bir gazeteci gibi hissettiğini söyler – sahneleri ayarlayacak ve onları akarken izleyecekti, film yapımcısı gibi değil de bir tanık gibi. Bir tanesi toplama kampında doğmuş olan çoğu kadın oyuncu duş sahnelerini çekerken kendini tutamayıp ağladı. Çekimler süresince kalmak için Spielberg, karısı Kate Capshaw ve beş çocuğu Kraków'un kenar mahallelerinden birinde ev tuttular. Daha sonra karısına "her şey daha katlanılmaz hale gelirken ... bana doksan iki gün boyunca yardım ettiği için" teşekkür etmiştir. Robin Williams, Spielberg'ü kutlamak ve sette gereken ciddiyeti sağladığı için aramıştır. Bu arada Spielberg her gece Haziran 1993'te prömiyeri planlanan "Jurassic Park"ı yazmak için saatler harcadı.

Spielberg Almanca ve Lehçe'yi geçmişteki gerçeklik duygusunu verebilmek için bazı sahnelerde kullanmıştır. Aslında tüm filmi bu dillerde yapmayı tasarlamış ancak "okumak daha kolay geliyor. Bu onlara, gözlerini ekrandan ayırmak ve başka bir şey izlemek için bir bahane olurdu." diyerek vazgeçmiştir.

Belgesel film "Shoah"tan (1985) esinlenerek, Spielberg filmi resimli taslaklarla planlamamaya karar verdi ve belgesel gibi çekmemekte karar kıldı. Filmin %40'ı el kamerasıyla çekilmiştir ve düşük bütçe filmin yetmiş iki günden fazla sürede hızlıca çekildiği anlamına gelir. Spielberg bunun filme "doğallık ve keskinlik" verdiğini ve "konuya hizmet ettiğini" düşündüğünü söyledi. Sabit kamera, yüksek çekim ve yakınlaştırıcı mercek kullanmadan çekim yapmıştır ve bu durumu "her şey benim için bir güvenlik ağı olarak kabul edilebilir." şeklinde belirtmiştir. Bu, geçmişte Cecil B. DeMille veya David Lean gibi yönetmenlere haraç ödediğini hisseden Spielberg'ü olgunlaştırmıştır.

Filmi esas olarak siyah beyaz çekme fikri filmin belgesel türüne ve Janusz Kamiński'nin Alman dışavurumculuğu ve İtalyan Yeni Gerçekçiliğiyle kıyasladığı sinematografik yapısına katkı sağlamaktadır. Kamiński, filme zamansızlık hissi vererek izleyicinin "yapıldığı zamana ait bir kanısı olmamasını" istediğini söylemiştir. Spielberg siyah beyazı, zamanın gerçek belgesel görüntülerine benzetmek için kullanmaya karar verdi. Universal başkanı Tom Pollock ondan, filmin daha sonra renkli VHS kopyalarını da satabilmek için filmi renkli negatiflerle çekmesini rica etmiş ancak Spielberg olayları "kazara güzelleştirmemek" için reddetmiştir.

Spielberg ile sıkça çalışan John Williams, "Schindler'in Listesi"nin müziklerini yapmıştır. Besteci filmden etkilenmiş ve bunun çok iddialı bir iş olduğunu düşünmüştür. Spielberg'e "Bu film için benden daha iyi bir besteciye ihtiyacın var." demiştir. Spielberg ise "Biliyorum. Ama hepsi öldü!" yanıtını vermiştir. Itzhak Perlman tema müziğini violin ile çalmıştır.

"Schindler'in Listesi" hakkında Perlman:

Gettonun Nazilerce kapatılması sahnesinde halk şarkısı "Oyfn Pripetshik" ("Fırının üstünde") () bir çocuk korosu tarafından söylenmiştir. Şarkı Spielberg'in büyük annesi Becky tarafından torunlarına söylenirmiş. Filmdeki klarnet soloları Klezmer üstadı Giora Feidman tarafından kaydedilmiştir. Williams, "Schindler'in Listesi" ile beşinci kez En İyi Müzik Oscar Ödülü kazanmıştır. Film müziklerinden seçmeler soundtrack albümü olarak piyasaya çıkmıştır.

Film kötüye karşı iyi konusunu Amerikan sinemasının bilinen kişileştirmelerinden "iyi Alman" karakterini kullanarak ortaya koyar. Goeth neredeyse tamamen kötü ve karanlık biri gibi gösterilirken Schindler yavaş yavaş Nazi destekçisinden bir kurtarıcı ve kahramana dönüşür. Böylece ikinci bir konu olan kurtarma da saygınlığının sınırındaki rezil bir komplocudan binden fazla kişinin yaşamını kurtarmaktan sorumlu baba figürüne dönüşen Schindler üzerinden verilir.

Film esas olarak siyah beyaz çekilmiş olmasına rağmen Kraków gettosunun kapatılışı sahnesinde küçük bir kızı göstermek için kırmızı bir palto kullanılmıştır. Filmin devamında Schindler onun, sadece üstündeki kırmızı ceket sayesinde tanınabilen ölü bedenini görür. Spielberg sahnenin, Birleşik Devletler'deki üst düzey devlet adamlarının Holocaust esnasında olanları bilip bunu durdurmak için hiçbir şey yapmamalarını belirtmeyi amaçladığını söyledi. "Bu kırmızı ceket giymiş bir kız kadar barizdi, aşağı doğru yürüyor ama Alman demiryollarını bombalamak için hiçbir şey yapılmıyor. Avrupa Yahudilerinin yok edilmesini ... durdurmak için hiçbir şey yapılmıyor." dedi. "Bu, sahneyi renkli yaparak vermek istediğim mesajdı." IGN'den Andy Patrizio, Schindler'in kızın bedenini gördüğü anın onun değiştiği an olduğunu söyledi; artık "kül ve arabasının üstüne yığılan vurulmuş ölü bedenleri sorun" olarak görmüyordu. Université de Montréal'den profesör André H. Caron kırmızının "masumiyet, umut veya Holocaust vahşetinde katledilen Yahudilerin kanı" olup olmadığını merak ettiğini belirtir.

Kız, çekimler yapılırken üç yaşında olan Oliwia Dąbrowska tarafından canlandırılmıştır. Spielberg Dąbrowska'dan filmi on sekiz yaşına kadar izlememesini rica eder ancak on bir yaşındayken izler ve "dehşete kapılır." Filmi yetişkin olarak tekrar izlediğinde oynadığı rolden gurur duyar. Vurgulanmak istenmemiş olsa da karakter, Kraków gettosunda kırmızı paltosuyla bilinen Roma Ligocka'ya benzemektedir. Ligocka, kurgusal benzerinin aksine hayatta kalabilmiştir. Film yayınlandıktan sonra kendi hikâyesini yazmış ve yayınlamıştır, "Kırmızılı Kız: Bir Anı" (İngilizce çevirisi, 2002). Aile üyeleriyle 2014'te yapılan bir mülakata göre kırmızılı kız için Kraków sakinlerinden Genya Gitel Chil'den esinlenilmiştir.

Açılış sahnesi Shabbat ayini yapan bir aileyle başlar. Spielberg "filme yakılan mumlarla başlamak ... güzel bir kitabın sonu, filme Yahudi avı başlamadan önceki sıradan bir Shabbat ayiniyle başlamak" demiştir. Açılış sahnelerinde renkler solarken dumanlar, Auschwitz'de yakılan bedenleri sembolize eden bir aleme daldırır. Sadece sonunda, Schindler çalışanlarına Shabbat ayini yapmalarına izin verdiğinde mum alevinin görüntüsü eski sıcaklığına kavuşur. Spielberg'e göre onlar "sadece bir renk parıltısı, umudun titrek ışığı[nı]" temsil eder. York Üniversitesi Koschitzky Yahudi çalışmaları Merkezi müdürü Sara Horowitz mumları öldürülen ve krematoryumlarda yakılan Avrupa Yahudilerinin sembolü olarak görür. İki sahne Nazi dönemini, başlangıcını ve sonunu parantez içine alır. Genelde evin kadınlarının Shabbat mumlarını yaktığını ve "Kiddush"i okuduklarını söyler. Filmdeyse ayini gerçekleştiren, sadece kadınların indirgenmiş durumunu değil Yahudi erkeklerin de Aryan ırkına, özellikle Goeth ve Schindler'e göre bulunduğu aşağı konumu gösteren bir erkektir.

Spielberg'e göre filmin siyah beyaz sunulması Holocaust'un kendisini ifade etmektedir: "Holocaust ışıksız bir hayattır. Bana göre hayatın sembolü renktir. İşte bu nedenle Holocaust ile ilgili bir film siyah beyaz olmalı." Robert Gellately filmin tümünün başlangıçtaki seyrek şiddetin artarak ölüm ve yıkıma dönüşmesiyle, Holocaust'un bir metaforu olarak görülebileceğine işaret eder. Ayrıca filmdeki Yahudilerin durumuyla Nazi Almanyası'ndaki Yahudileri köle olarak kullanmakla tamamen yok etmek tartışmaları arasındaki paralelliğe vurgu yapmaktadır. Su, Jewish Theological Seminary of America'da (Amerikan Yahudi İlahiyat Fakültesi) Holocaust çalışmaları profesörü Alan Mintz tarafından, verilen bir kurtuluş olarak görülmektedir. Schindler'in suya tutulmak üzere bekleyen mahkumlarla dolu bir Holocaust treni ayarladığı ve Auschwitz'deki gaz beklentisi yerine gerçek duş verilen sahnelerdeki varlığına gönderme yapar.

"Schindler'in Listesi" eleştirmenlerin ve izleyiciler tarafından övülmüş, kayda değer bir başarı olarak kabul edilmiştir. Tanınmış Amerikalılardan, talk show sunucusu Oprah Winfrey ve başkan Bill Clinton vatandaşların filmi izlemelerini istedi. Pek çok ülke lideri filmi izledi ve bazıları Spielberg ile kişisel olarak tanıştı. "The New Yorker"dan Stephen Schiff yapımı Holocaust ile ilgili en iyi tarih filmi olarak adlandırdı; "kültür tarihindeki yerini alan ve oradan ayrılmayacak" bir film. "Chicago Sun-Times"dan Roger Ebert filmi Spielberg'ün en iyi, "mükkemel biçimde oynanmış, yazılmış, yönetilmiş ve izlenmiş" çalışması olarak değerlendirdi. Ebert filmi, kendince 1993 yılının en iyi on filminden biri olarak saydı. Terrence Rafferty, başka bir "The New Yorker" eleştirmeni, filmin "anlatı cüretine, görsel cesaretine ve duygusal açıklığına" hayran kaldığını belirtti. Neeson, Fiennes, Kingsley, ve Davidtz'in bireysel oyunculuklarının özel övgüye layık olduklarını söyleyip Auschwitz'deki duş sahnesini "şimdiye dek filme çekilmiş en korkunç bölüm" olarak yorumladı. 2013 film rehberinde Leonard Maltin, nadir görülen dört yıldızla ödüllendirip uzun bir eleştiri yazmıştır. Filmi "Thomas Keneally'in çok satan eserinin sarsıcı bir uyarlaması" olduğunu ifade edip "bu Hollywood'un daha önce yapmadığı bir şey gibi duruyor ve hissettiriyor." diye devam etti. [Bu] "Spielberg'in bugüne kadarki en yoğun ve kişisel filmi" diyerek yazısını sonlandırdı. "Boston Herald"dan James Verniere filmin baskıcılığını ve hissizliğini öne çıkarıp onu "Holocaust külliyatına büyük bir katkı" olarak gösterdi. "New York Review of Books"a yazdığı eleştirisinde Britanyalı eleştirmen John Gross hikâyenin aşırı duygusallaştırıldığına yönelik korkusunu dile getirip "tamamen yanlış vurgulanmış. Spielberg elindekinden katı bir ahlaki ve duygusal bir bütün çıkarmış. Film sıradışı bir başarı." demiştir. Mintz filmin en acımasız eleştirmenlerinin bile Kraków gettosunun kapatılışı ile ilgili on beş dakikalık bölümünün "görsel yüceliğine" hayran kaldıklarını belirtmiştir. Sahneyi "gerçekçi" ve "çarpıcı" olarak tanımlar. Filmin, hayatta kalanların, felaketle olan son bağların da ayrılarak öte dünyaya göçmesiyle Holocaust hatırası ve farkındalığını artırmaya önemli bir katkı yaptığını belirtir. Filmin Almanya'da yayınlanması Almanların çoğunun neden daha fazla yardım etmediğine yönelik geniş çaplı bir tartışma başlatmıştır.

Filme yönelik eleştiriler yazılı basından ziyade akademik çevrelerden geldi. Horowitz gettolardaki Yahudi faaliyetlerinin ödünç verme, karaborsadan ticaret yapma veya varlığını gizleme gibi mali işlemler olarak görüldüğünü ve böylece Yahudi yaşantısının kalıp yargısal bir örneğini devam ettirdiğini belirtir. Horowitz, filmdeki kadın tasvirlerinin gerçek Nazi zihniyetini yansıtırken kadınların aşağı konumu ve cinsellikle şiddet arasındaki bağlantının pek vurgulanmadığını dile getirir. Brown Üniversitesi'nden tarih profesörü Omer Bartov fiziksel olarak geniş ve güçlü çizilen Schindler ve Goeth'in küçük, kaçmaya çalışan ve ürkmüş biçimde yansıtılan - iyi kötü mücadelesine yalın bir fon oluşturan- Yahudi kurbanları gölgede bıraktığını belirtir. Université libre de Bruxelles'ten akademisyenler Samuel J. Leistedt ve Paul Linkowski Goeth'in filmdeki karakterini klasik bir psikopat olarak tanımlar.

Horowitz, filmdeki mutlak iyi ve mutlak kötü ikiliğinin Holocaust faillerinin çoğunun sıradan kimseler olduğu gerçeğini kapatarak filmin ortalama bir Almanın Holocaust ile ilgili bilgisini veya ilgisini nasıl mantığa bürüdüğünü açıklamadığını söyler. Yazar Jason Epstein filmin Holocaust'tan kurtulacak kadar zeki veya şanslı olduğu izlenimini uyandırdığını, bunun gerçek olmadığı yorumunda bulundu. Spielberg eleştiriye Schindler'in kırılması, ya da söylediği şekliyle elvedasının çok ağlak ve dahi karakter dışı olduğunu belirtip sahnenin kayıp hissini vererek izleyicinin ekrandaki karakterle beraber yas tutma imkanını vermesi gerektiği yanıtını verir.

"Schindler'in Listesi" Spielberg'in arkadaşlarınca çok iyi karşılandı. Yapımcı Billy Wilder Spielberg'e yazdığı uzun tebrik mektubunda "Daha iyi birini bulamazlardı. Bu film tam bir harika." demiştir. Filmi yönetme şansını geri çeviren Polanski sonradan "Ben kesinlikle Spielberg kadar iyi bir iş yapamadım çünkü onun kadar nesnel olamadım." yorumunda bulunmuştur. "Schindler'in Listesi"ni 1995 yapımı filmi "Ölüm ve Bakire"ye esin kaynağı olarak göstermiştir. "Schindler'in Listesi"nin başarısı yapımcı Stanley Kubrick'e kendi Holocaust projesi, Katolik gibi davranarak Polonya'ya kaçıp hayatta kalmayı başaran Yahudi bir çocukla halasının kaçışını anlatan "Aryan Belgeleri"ni bırakmaya sevk etmiştir. Senarist Frederic Raphael "Schindler'in Listesi"nin Holocaust'un iyi bir temsili olduğunu söylediğinde Kubrick "Bunun Holocaust hakkında olduğunu mu düşünüyorsun? Bu başarı hakkında, değil mi? Holocaust yaklaşık 6 milyon kişinin öldürülmesi. "Schindler'in Listesi" ise yaklaşık 600 ölmeyen kişi." yorumunda bulunmuştur.

Yapımcı Jean-Luc Godard Spielberg'ü, Schindler'in karısı Emilie Schindler Arjantin'de sefalet içinde yaşarken film sayesinde bir trajediden kar elde etmekle suçlamıştır. Keneally katkılarından dolayı ona ödeme yapılmadığını iddia etmiş, "özellikle çünkü ben kendim şimdi Emilie'ye bir çek yazdım." demiştir. Aynı zamanda Spielberg'ün ofisinden ödemenin oradan yapıldığını onaylamıştır. Yapımcı Michael Haneke Schindler'in kadınlarının yanlışlıkla Auscwitz'e gönderildiği ve duşa sokulduğu sahneyi eleştirmiştir: "Filmde kamplardaki duştan su mu gaz mı geleceğini bilmediğimiz bir sahne var. Böyle bir şeyi ancak Birleşik Devletler gibi naif izleyicilerin olduğu yerlerde yapabilirsin. Bu uygun bir kullanım şekli değil. Spielberg iyiyi amaçlamış – ama bu budalaca."

Film yapımcı ve eğitmen, dokuz saatlik Holocaust filmi "Shoah"'in yönetmeni Claude Lanzmann tarafından "Schindler'in Listesi"ni "ucuz melodram" ve tarihi gerçekliklerin "çarpıtılması" diyerek eleştirmiştir. "Kurgu sınırları aşmaktır, ben Holocaust'un tasvirinin kesinlikle yasak olduğuna inanıyorum." demiştir. Lanzmann ayrıca Spielberg'ü Holocaust'u Almanların bakış açısıyla değerlendirdiğini söyleyerek eleştirmiş, "tersine dünya" yorumunda bulunmuştur. "Ben içtenlikle "Shoah"tan önce bir zaman ve "Shoah"tan sonra bir zaman olduğuna ve "Shoah"tan sonraki zamanda bazı şeylerin artık yapılamayacağına inanıyorum. Spielberg yine de yapmış." diyerek yakınmıştır. Spielberg onun "Holocaust hakkında tek belirleyici ses olmak istiyor. Gerçeği yansıtma çabasında hiçbir acıma hissi olamayacağını söyleyerek beni şaşırttı" diyerek suçlamıştır.

1994'te filmle ilgili bir ""Village Voice"" sempozyumu düzenlendiğinde tarihçi Annette Insdorf üç toplama kampından sağ kurtulan annesinin geniş kitlelerce izlenecek büyük bir Holocaust hikâyesinin anlatıldığı filme nasıl şükran duyduğunu anlattı. Macar Yahudisi ve Holocaust'tan sağ kurtulan yazar Imre Kertész bire bir tanık olmayan birinin Nazi toplama kampındaki yaşamı bütün gerçekliğiyle anlatmasının imkansız olduğunu söylemiştir. Spielberg'ü hikâyeyi geniş bir izleyici kitlesiyle buluşturduğu için takdir ederken filmin mezarlıktaki son sahnesinin yaşananların hayatta kalanlar üzerindeki korkunç artçılarını umursamadığını ve oraya duygusal olarak incinmeden gelmişler gibi yansıtıldığını belirtmiştir. Haham Uri D. Herscher, filmin dokunaklı ve umut verici bir insancıllık gösterisi olduğunu söylemiştir. Norbert Friedman, Holocaust'tan kurtulanların çoğu gibi, Spielberg'e yönelik diğer yaşayanlar gibi içten bir bağlılık hissettiğini ifade eder. Spielberg'ün çocukluğundaki hahamı ve hocası Albert L. Lewis, filmi "Steven'ın annesine, insanlarına ve bir şekilde kendisine bir hediyesi. Şimdi tam bir insan oldu." diyerek yorumlamıştır.

"Schindler'in Listesi" çoğu "en iyi" ödülü listesinde, "Time" dergisinin eleştirmenler Richard Corliss ve Richard Schickel'ın seçtiği En İyi Yüz, "Time Out" dergisinin 1995'te düzenlediği Yüzyılın En Büyük Filmleri Anketi ve Leonard Maltin'in "Yüzyılın İzlenmesi Gereken 100 Filmi" dahil yer almıştır. Vatican "Schindler'in Listesi"ni yapılmış en önemli 45 film arasında saymıştır. Bir Channel 4 anketi "Schindler'in Listesi"ni tüm zamanların en büyük dokuzuncu filmi seçmiş ve aynı kanalın 2005'teki savaş filmleri anketinde dördüncü sırayı almıştır. James Berardinelli, Roger Ebert ve Gene Siskel gibi eleştirmenlerce 1993 yılının en iyi filmi seçilmiştir. Filmi "kültürel olarak önemli" addeden Kongre Kütüphanesi filmi 2004 yılında ABD Ulusal Film Arşivi'nde korunması için seçmiştir.

Spielberg çalışmasıyla Directors Guild of America Award for Outstanding Directing – Feature Film (Amerikan Yönetmenler Birliği Sıra Dışı Yönetmenlik Ödülü – Uzun Metraj Film) kazanmaya hak kazanmış ve Producers Guild of America Award for Best Theatrical Motion Picture'ı (Amerikan Yapımcılar Birliği En İyi Teatral Sinema Filmi Ödülü) ortak yapımcılar Branko Lustig ve Gerald R. Molen ile paylaşmıştır. Steven Zaillian senaryosuyla Writers Guild of America Award (Amerikan Yazarlar Birliği Ödülü) kazanmıştır. Film National Society of Film Critics'ten (Ulusal Film Eleştirmenleri Birliği) En İyi Film, En İyi Yönetmen, En İyi Yardımcı Erkek Oyuncu ve En İyi Sinematografi ödüllerini kazanmıştır. New York Film Critics Circle ödüllerinden En İyi Film, En İyi Yardımcı Erkek Oyuncu ve En İyi Sinematografi'yi kazanmıştır. Los Angeles Film Critics Association ödüllerinden En İyi Film, En İyi Sinematografi (The Piano'ya bağlanarak) ve En İyi Yapım Tasarım Ödülünü kazanmıştır. Film ayrıca dünya çapında pek çok ödül kazanmış ve adaylıklarda yer almıştır.

1997 Amerikan televizyon gösteriminde filmin yayını tam olarak düzenlenmemişti. Televizyon yayını o yılın başında ilk kez kullanılmaya başlanan TV Ebeveyn İşaretleri altında rating değerlendirmesine tabi tutularak TV-M (günümüzde MA; Amerika'da TV yayını sınırlandırmalarından 17 yaş üstü için uygunluk kategorisi) alan ilk film olmuştur. Senatör Tom Coburn, sonrasında Oklahoma temsilcisi, filmin yayını esnasında NBC'nin ekranlara "en aşağılık, tamamen çıplak görüntüler, şiddet ve küfür" taşıdığını belirterek bunun "her yerde aklıselim kişilere bir hakaret" olduğunu savunmuştur. Hem Cumhuriyetçilerden hem de Demokratlardan karşılıklı ateş altında Coburn, "Niyetim iyiydi ama söylemek istediklerimi ifade etme yöntemime karar verirken hata yaptım" diyerek özür diledi. Fikrine açıklık getirdi ve filmin "çok sayıda çocuğun ebeveyn gözetimi olmadan televizyon önünde olduğu" bir saatten daha geç yayınlanmış olması gerektiğini belirtti.

Almanya'da tartışmalar filmin ProSieben'deki ilk gösteriminden önce başladı. Kanal filmi iki ticari arayla yayınlamak istediğinde yoğun protestolar meydana geldi. Geri adım atarak yayıncı kuruluş kısa haberler ve birkaç reklamdan oluşan kısa bir arayla filmi yayınladı.

Filipinler'de baş sansür memuru Henrietta Mendez filmin tiyatrolarda gösteriminden önce cinsel ilişki ve kadın çıplaklığı içeren üç sahnenin kesilmesini emretti. Spielberg reddetti, filmi Filipin sinemalarında yayından çekti ve bu durum Filipin Senatosu'nun sansür kurulunu lağvetme kararı almasına yol açtı. Filipinler Başkanı Fidel V. Ramos şahsen araya girdi ve filmin kesilmeden 15 yaşından büyüklerce izlenmesine izin verdi.

Slovak yapımcı Juraj Herz'e göre bir grup kadının gaz odasında gerçek duşa maruz kaldığı sahnenin kendi filmi "Zastihla mě noc"dan ("Gece Beni Yakaldı", 1986) kare kare alındığını iddia etti. Herz dava açmak istedi ancak kaynak bulamadı.

Film sayesinde Krakow'a artan ilgiden dolayı şehir yönetimi Schindler'in emaye fabrikasını 2007'de satın alarak şehrin 1939-1945 arasındaki Alman işgali hakkında daimi bir sergi alanı olarak kullanmaya başladı. Müze 2010 Haziranında açıldı.



</doc>
<doc id="198106" url="https://tr.wikipedia.org/wiki?curid=198106" title="Katı cisim dinamiği">
Katı cisim dinamiği

Katı-cisim dinamiği, dış kaynaklı kuvvetler karşısında hareket eden birbiri ile ilişkili
sistemlerin analizini inceler. Her bir gövde için, cisimlerin katı olduğu ve bu
nedenle uygulanan kuvvetler nedeni ile deforme olmadıkları, sistemi tanımlayan taşıma ve dönme parametrelerinin sayısını azaltarak analizi basitleştirmektedir.

Katı cisim dinamiği Newton’un hareket yasalarından ve Lagrange mekaniğinden oluşan hareket denklemleri ile tanımlanmaktadır. Bu denklemlerin çözümleri, katı cisimlerin içinde olduğu sistemin değişimlerini zaman bağlı yapılandırmaktadır. Katı cisim dinamiğinin formülize edilmesi ve çözülmesi mekanik sistemlerin  bilgisayar benzetimlerinin önemli bir aracıdır.
Eğer katı parçacıkların oluşturduğu bir sistemde her bir parçacığın izlediği yol sabit bir düzleme paralel olarak hareket ediyor ise, sistem düzlemsel hareket ile sınırlanmıştır. Bu durumda N parçacıktan oluşan Pi, i=1,…N katı cisim sistemi için Newton Kanunları basitleşir, çünkü k-yönünde hareket yoktur. Referans noktası olan R’de Sonuç kuvvet ve tork aşağıdaki denklemlerle elde edilir: 

Burada ri her bir parçacık için düzlemsel hareket yönünü gösteren vektördür. Katı cisim kinematik formülü Pi parçacığının referans bir parçacığa göre R konumunu ve A ivmelenmesini içeren denklemini ve açısal hız vektörü ile ivmelenme vektörü ‘yıda içeren yapıyı kapsar;

Düzlem üzerinde sınırlanmış bu hareket sistemleri içinaçısal hız ve açısal ivme vektörleri k boyunca ve hareket düzlemine dik olarak yönlendirmişlerdir; bu ivme denklemini de sabitleştirir. Bu durumda ivme vektörleri, referans noktası olan R’den ri noktasına birim vektörleri kullanarak ifade edilebilir ve birim vektörlerti=kxei olur.

Bu, sistemin sonuç vektörünün;

ve torkun 

olmasını sağlar.

Burada eixei=0, ve eixti=k bütün Pi parçacıkları için düzleme dik birim vektörlerdir. 
Kütle merkezi C referans nokta olarak kullanılırsa bu denklemler için Newton kanunları aşağıdaki gibi sadeleşir: 

Burada M toplam kütleyi, Ic katı cisim sisteminin kütle merkezinden geçen ve harekete dik eksen etrafındaki atalet momentini gösterir.

"Esas Yazı: Dönmenin Üç Boyutlu Yapılandırılması "

Üç boyutlu uzayda katı cismin konumlandırılması için çeşitli metotlar geliştirilmiştir. Bu metotların bir özeti bu bölümde verilmektedir.

"Esas Makale: Euler açıları "

Konumlandırmanın ilk girişimlerini Leonhard Euler gerçekleştirmştir. Euler birbiri etrafında dönebilen üç çerçeve düşünmüş ve sabit bir çerçeveden başlayarak, üç adet dönüş ile herhangi bir referans çerçeve oluşturabileceğini keşfetmiştir. Bu üç dönüş değerine Euler açısı denilmektedir.

"Esas Makale: "

Bu üç açı savrulma, dönme ve atılma ayrıca navigasyon veya Kardan açıları olarak da adlandırlmaktadır. Matematiksel olarak on iki setten oluşan Euler açılarının içinden altı olasılığı içeren bu konumlandırma bir cismin konumunu (örneğin bir uçağın konumu) belirlemekte en iyi yaklaşımdır. Havacılıkta genellikle Euler açıları olarak kullanılırlar.
"Esas Makale: Eksen Açısı ile tanımlama "

Euler ayrıca iki farklı eksen etrafında dönmenin, farklı bir eksen etrafında tek bir dönme olarak da ifade edilebileceğini fark etmişti (Euler’in dönme Teorisi). Bu durumda daha önce kullanılan üç açı tek bir dönmeyi ifade etmeli idi, bu eksenin hesaplanması matris yöntemi geliştirilene kadar karmaşıktı. Bu bilgiler ışığında herhangi bir dönme işlemini ifade etmek için, dönme ekseni üzerinde bir vektör ve açı büyüklüğüne eşit bir modülü olan vektörel bir yaklaşım geliştirdi. Bu durumda herhangi bir dönme, bir referans noktadan tanımlana bilen bir dönme vektörü ile ifade edilebildi (bu vektör Euler vektörü olarak da adlandırılır). Bu vektör konumlama için kullanıldığında konumlama vektörü veya irtifa vektörü olarak adlandırılır. Eksen-açısı temsili olarak bilinen benzer bir metot, dönmeyi veya konumlandırmayı dönme ekseni üzerine yerleştirilmiş bir birim vektör ve açıyı ayrıca gösteren bir yaklaşımla ifade etmektedir (Bakınız şekil).

"Esas Makale: Dönme Matrisi"

Matrisleri geliştirilmesi ile Euler teorisi yeniden yazılmıştır. Dönme hareketi, dönme matrisleri veya yönlü kosinüs matrisleri olarak adlandırılan, dikey matrisler kullanılarak tanımlanmıştır. Konum belirlemede kullanılan matrisler, genellikle konumlama matrisi veya irtifa matrisi olarak isimlendirilir.

Yukarıda belirtilen Euler vektörü, dönme matrisinin öz vektörüdür. İki dönme matrisinin sonucu, dönmelerin bir bileşkesidir. Bu durumda konum, başlangıçtan itibaren oluşan dönme hareketlerinin bütünü olarak tanımlanabilir.

Simetrik olamayan cismin n-boyutlu bir uzayda yerleştirilmesi SO(n) × Rn, olarak tanımlanır. Cisim için konumlandırma cisim üzerine yerleştirilecek teğet vektörleri ile görselleştirilebilir. Her bir vertörün gösterdiği nokta cismin konumunu ortaya koyar.

"Esas Makale: Kuaternionlar ve uzaysal Dönüş "

Dönmeyi tanımlamanın bir başka yolu, versor olarak da tanımlanan dönme kuaternionlarının kullanılmasıdır. Kuaternionlar, dönme matrisine ve vektörüne eşleniktir ve dönme vektörlerine kıyasla matrislere veya matrislerden daha kolay dönüşümü sağlanır. Konumlama için kullanıldıklarında konumlama kuaternionu veya irtifa kuarternionu olarak tanımlanır.

Katı cisim dinamiğini üç boyutlu uzaya uyguladığınızı düşünün, Newton’un ikinci kanunun cismin hareketini ve kuvvetlerin ve torkların oluşturduğu sistemi kapsayacak bir yapıya genişletilmelidir. Newton 2. Kanununu bir parçacık için söyle açıklamıştır: “Bir cismin hareketindeki değişim, uygulanan kuvvetinbüyüklüğü ve kuvvetin uygulandığı doğrusal yön ile doğru orantılıdır.” Newton “hareketi” kütle çarpı hız olarak tanımlamaktadır, bu durumda “hareketteki değişim” de kütle çarpı ivme olarak ortaya çıkmaktadır; bu nedenle kanun söyle yazılır:

Burada, F parçacık üzerinde etki eden tek dış kuvvet olarak anlaşılmaktadır. M parçacığın kütlesi, a ivme vektörüdür. Newton 2. Kanununun katı cisimlere genişletilmesi, katı cismin katı parçacıklardan oluşan bir sistem olarak tanımlanması ile elde edilmektedir.

N parçacıktan oluşan Pi i=1, … N, bir sistemde bütün parçacıklar katı bir cisim oluşturuyor ise, Newton’un 2. Kanunu, cismi oluşturan bu parçacıkların her birine uygulanır. Eğer Fi, mi kütleli, her bir parçacığa (Pi) uygulanan dış kuvvet ise

Burada, Fij Pj parçacığının diğer parçacıklar ile basit mesafede duran Pi parçacığı üzerinde etki eden iç kuvvettir.

Katı sistem üzerinde etki eden kuvvet denklemlerinde önemli bir sadeleştirme, sonuç kuvvet ve tork kullanımı ile elde edilmektedir. Sonuç kuvvet ve sonuç tork için kullanılan denklemler aşağıda verilmektedir.

Burada, Ri, Pi parçacığının konumunu tanımlayan vektörü göstermektedir. Tek bir parçacık için yazılmış olan Newton’un 2. Kanunu birleştirilerek sonuç kuvveti ve sonuç torku oluşturur,

Burada, iç kuvvetler Fij birbirini elimine eder. Katı cisim kinematiği aşağıda verilen formülü, Pi parçacığının referans parçacığınagöre vektörel R pozisyonu ve ivmelenmesi a, ayrıca açısal hız vektörü ve açısal ivmelenme vektörü olarak tanımlar:

Katı cismin kütle özellikleri kütle merkezi ve atalet matrisi ile ifade edilir. Aşağıdaki şartları yerine getiren bir referans noktasının R seçilmesi gereklidir:

bu durumda ortaya çıkan sistemin kütle merkezidir. Sitemin R referans noktasına göre atalet matrisi [IR] aşağıdaki gibi tanımlanmış olur:

burada Ri–R konum vektöründen oluşturulan eksi-bakışımlı matrisi [Ri–R] (ters simetrik matris olarak da bilinmektedir), tanımlamaktadır.

Kütle ve atalet matrislerini kullanarak oluşturulan kuvvet ve tork denklemleri aşağıdaki formu alırlar:

ve katı cisim için Newton’un 2. Kanunu olarak bilinirler.

Birbiri ile ilişkili katı cisimler dinamiği Bj, j=1, … M, her bir katı cismi izole ederek ve etkileşim kuvvetlerini ortaya koyarak denklemleştirilir. İç ve dış sonuç kuvvetleri, kuvvet-Tork denklemlerini ortaya koyar:

Newton’un yaklaşımı, M tane katı cisim için 6M denklemi ortaya çıkarır.[4]

Bir dizi kolaylaştırıcı özelliği içeren alternatif bir yaklaşım, kuvvetlerin katı cisim üzerinde oluşturduğu edinimsiz iş kavramı kullanılarak oluşturulabilir. Kuvvetlerin tek bir katı cismin üzerindeki çeşitli noktalara etkisi nedeni ile oluşan edinimsiz işi, uygulama noktalarındaki hızlar ve sonuç kuvvet ve sonuç tork olarak hesaplanabilir. Bunu gözlemlemek için F1, F2 ... Fn ‘nin R1, R2 ... Rn noktalarında etkili olan kuvvetler olduğu varsayalım. Ri i=1, … n, gidim izleri, katı cismin hareketini tanımlar. Ri’nin gidim izi üzerindeki hızları aşağıdaki formül ile verilir:

Burada cismin açısal hız vektörüdür.

Edinimsiz iş her bir kuvvetin, uygulandığı noktan, kendi edinimsiz yer değiştirmesi ile iç çarpımı olarak hesaplanır.

Eğer katı cismin gidim izi, genelleştirilmiş koordinatların bir seti (qj, j = 1, ..., m,) olarak tanımlanır ise, bu durumda edinimsiz yer değişimler, δri , aşağıdaki denklem ile ifade edilir:
Bu sistemin kuvvetlerinin cisim üzerinde etkili olan kuvvetlerinin edinimsiz işi, genel koordinatlar olarak ifade edildiğinde:

Veya δqj katsayıları parantezinde toplandığında 

Olarak yazılır.

Genelleştirilmiş Kuvvetler 
Katı bir cismin gidim izini kolaylık olması açısından genelleştirilmiş tek bir koordinat q(mesela dönme açısı olabilir) olarak ifade edelim, bu durumda denklem;

Denklem, sonuç kuvveti ve sonuç torku cinsinden yazılır ise aşağıdaki formu alır;

Q parametresinin aşağıdaki tanımı kapsadığı;

bu denklem edinimsiz yer değiştirme ile ilişkili genelleştirilmiş kuvvet olarak bilinmektedir.

Burada

Bu nokta yerçekimi veya yay kuvvetleri gibi korunmalı kuvvetlerin, potansiyel enerji olarak bilinen potansiyel fonksiyondan V(q1, ..., qn), elde edilebileceğini belirtmek yerinde olur.

Katı cisimlerin oluşturduğu mekanik sistemlerin hareket denklemleri edinimsiz işi D'Alembert formunda ifade ederek belirlenebilir. Edinimsiz iş, katı cisimlerin durağan denge içinde olduğu sistemleri incelemek için kullanılmaktadır, ancak bu yaklaşım ivmelenme terimlerinin Newton kanunlarına eklenmesi ile genellenmiş dinamik denge yaklaşımlarında kullanılmaya başlanmıştır.

Katı cisimlerden oluşan mekanik bir sistemde statik denge, herhangi bir yer değiştirme için uygulanan kuvvetlerin edinimsiz iş toplamının sıfır olması demektir. Bu durum edinimsiz iş prensibi olarak bilinir. Bu durum herhangi bir edinimsiz yer değiştirmeleri ifade eden genelleştirilmiş kuvvetlerin sıfır olması gerekliliğine, Qi=0, eşleniktir. Mekanik bir sistemin n tane katı cisimden Bi, i=1, … n, oluştuğunu ve her bir cisim üzerinde sonuç kuvvetinin uygulanan Kuvvet-Tork çiftinin Fi ve Ti i= 1, … n, bir sonucu olduğunu kabul edin. Bu kuvvetlerin, cisimleri bir arada tutan etkileşim kuvvetlerini kapsamadığının kabul edildiğini belirtmek gerekir. Son olarak,hızınVi ve açısal hızın ωi, i=,1...,n, her bir cisim içintek bir genel koordinat q ile tanımlandığını varsayın. Katı cisimlerden oluşan böyle bir sistemin tek serbestlik derecesi vardır. Tek serbestlik derecesi olan bir sisteme uygulanan kuvvetlerin edinimiz iş ve troku, Fi ve Ti aşağıdaki denklemle verilir;

Burada

Tek serbestlik derecesi olan sistem üzerinde etkili genel kuvvet denklemi. Mekanik sistemin m genel koordinat qj, j=1...,m, ile tanımlanması durumunda bu sistemin m adet serbestlik derecesi vardır.

Burada

denklemi genelleştirilmiş koordinat qi ile ilişkilendirilmiş genel kuvvetleri ifade etmektedir.

Bu m denklemleri katı cisimlerin statik denge sistemlerini tanımlar.

Genel koordinat q ile tanımlı, sonuç kuvvet ve sonuç tork vektörlerini etkisi altında hareket eden, bir serbestlik derecesi olan tek bir katı cisim ele alınsa; sonuç kuvvet vetork vektörlerinin referans noktasının cismin kütle merkezinde olduğu kabul edildiğinde, genel atalet kuvveti Q*, genel koordinat sistemi ile ilişkili olarak, aşağıdaki biçimde verilebilir;

Bu atalet kuvveti katı cismin kinetik enerjisi kullanılarak hesaplanabilir.

aşağıdaki formülü kullanarak;

M genel koordinatları olan n adet katı cisimden oluşan sistemin kinetik enerjisi aşağıdaki denklem ile verilir

ve m adet genelleştirilmişatalet kuvvetlerinin hesaplanmasında kullanılır.[6]

D'Alembert formunda ifade edilen eylemsizlik prensipleri, herhangi bir yer değiştirmeye bağlı olarak, uygulanan toplam kuvvetlerin ve atalet kuvvetlerinin toplamının sıfır olması durumunda katı cisim sisteminin dinamik dengede olduğunu ifade eder. Bu durum, m genelleştirilmiş koordinatları olan n katı cisimden oluşan sistemin dinamik dengesi, herhangi bir eylemsiz yer değiştirme δqj için şöyle ifade edilir;

Bu durum m adet denklem geliştirilmesine olanak sağlar,

Bu denklem ayrıca aşağıdaki formda da ifade edilebilir;
Bunu sonucu, m adet hareket denklemden oluşan ve katı cisim sisteminin dinamiğini tanımlayan bir yapıdır.

Eğer genelleştirilmiş kuvvetler Qi, potansiyel enerji denklemlerinden V(q1...,qm) geliştirilebilirse, bu durumda geliştirilen hareket denklemleri aşağıdaki formda ifade edilir;
Bu durum için Lagrange işlevi yaklaşımın kullanılması durumunda, L=T-V, denklemler,
Bu denklemler Lagrange hareket denklemleri olarak bilinir.

Katı cisim sisteminin parçacıklarının doğrusal ve açısal momentumu, parçacıkların konum ve hızını kütle merkezine göre ölçülerek denklemleştirilir. Pi i=1 … n, parçacıklardan oluşan bir sistemin ri koordinatlarında ve vi hızının olduğunu Kabul edelim. R referans noktası belirlendikten sonra görece konum ve hız vektörleri belirlenir;

Referans noktası R’ye göre Toplam doğrusal ve açısal momentum vektörleri

Ve

Eğer R kütle merkezi olarak seçilirse, denklemler aşağıdaki şekilde basitleştirilir;

Parçacıkların katı cisim sistemi 
Bu formülleri katı cinsime özgü hale getirmek için, parçacıkların Pi i=1 …n, birbirlerine katı olarak ri koordinatlarında bağlandığı ve hızlarının violduğu varsayıldığında; R referans noktası kullanılarak görece konum ve hız vektörleri hesaplanır.

Burada sistemin açısal hızıdır. [7][8][9]

Katı cisim sisteminin kütle merkezi R referans alınarak ölçülen doğrusal momentum ve açısal momentum;

Bu denklemler aşağıdaki şekilde basitleşir, 

Burada M sistemin toplam kütlesini ve [IR]’de atalet moment matrisini gösterir, atalet momenti aşağıdaki denklem ile verilmiştir.

Burada [ri-R] eksi-bakışımlı (veya ters simetrik) matrisi, ri-R vektöründen oluşturulmuş,

•Robotik Sistemlerin Analizi

•İnsanlar, Hayvanlar ve humonoidlerin biyomekanik analizleri

•Uzaydaki cisimlerin analizleri

•Dinemaik tabanlı duyaçların tasarımı ve geliştirilmesi, jiroskokip duyaçlar vb.

•Otomobillerde çeşitli denge arttırıcı tasarım ve uygulamaların geliştirilmesi

•Bilgisayar oyunlarında katı cisim içeren grafik uygulamalarının geliştirilmesi

•Analitik Mekanik

•Analitik Dinamik

•Varyasyon Kalkülüsü

•Klasik Mekanik

•Dinamik (Fizik)

•Klasik Mekanik Tarihi

•Langrange İşlevi Mekanik

•Lagrange İşlevi

•Hamilton Mekaniği

•Katı cisim

•Katı Rotor

•Yumuşak cisim Dinamiği

•Çoklu cisim Dinamiği

•Polhode

•Herpolhode

•Devinim

•Poinsot’unİnşaası

•Jiroskop

•Makina Fiziği

•Fiziksel İşlem Birimi

•Fizik Soyutlama Katmanı – Birleştirilmiş çoklu gövde benzetim cihazı

•Dynamechs – Katı cisim benzetim cihazı

•RigidChips – Japon katı cisim benzetim cihazı


</doc>
<doc id="198127" url="https://tr.wikipedia.org/wiki?curid=198127" title="Yeni Kronoloji">
Yeni Kronoloji

Yeni Kronoloji Anatoli Fomenko ile Gleb Nosovski'nin yaptıkları teorinin adı. Araştırmacılara göre, günümüzde kabul gören kronoloji tamamıyle hatalı ve yanlış düzenlenmiştir. Fomenko'nun bu çalışmasının ilham kaynağı, şair, bilim insanı ve devrimci Nikolay Aleksandroviç Morozov'un astronomik eserleridir. Anatoli Fomenko'nun adı ile anılan yeni kronolojiye, Gleb Nosovski (d. 1958) ile Vladimir Kalaşnikov (1942-2001) gibi başka Rus matematikçilerde katkılarda bulunmuşlardır.

Fomenko grubunun temel tezi, günümüzde 'gerçek' diye bilinen tarihi olaylarla kişilerin aslında düş ürünü olduğu varsayımına dayanıyor. Bu tez, Firavunlardan'dan Büyük İskender'e tarihteki çok sayıda kahramanla onların döneminde geçtiği sanılan olayların başka kişilerle başka olayların 'yazınsal kopyaları' olduğunu ileri sürüyor. Fomenko, olaylar ve kişilerle ilgili ayrıntılı bilgiler edinilen tarihi belgelerin ait oldukları dönemin belirlenmesinde kullanılan 'karbon 14 yöntemini' de güvenilir bulmuyor. Grup üyeleri, binlerce tarihi belgeyi içeren araştırmaları sırasında, ayrı zaman dilimlerinde birbirine çok benzeyen olaylarla karşılaşıyor ve bunları 'tek bir doğrunun uzantıları' olarak yorumluyor.

Yeni kronoloji günümüzde bilinen kronolojiden daha kısadır. Fomenko'ya göre; en eski tarih 800'lü yıllara gitmektedir. 800 - 1000 yılları arasında yaşanan olaylar hakkında sağlıklı herhangi bir bilgi mevcut değildir. Klasik kronolojinin tarihlediği en eski olayların 1000 - 1500'lü yıllar arasında cereyan ettiğini öne süren Fomenko, İsa'nın doğumunun 1152 yılı olduğunu iddia etmektedir.

Klasik kronoloji hakkında benzer görüşler, Ortaçağ bilim adamlarından Jean Hardouin (1646-1729) tarafından da öne sürülmüştür. Hardouin de bilinen eski tarihlerin aslında o kadar eski olmadığını, inanılan tarihin aslında çok daha yakın bir zaman olduğunu öne sürmüştür.
1685 yılında Hardouin, klasik kronolojının önemli kaynakları arasında yer alan ve Romalı doğal filozof ve asker olan Gaius Plinius Secundus (d:79) tarafından yazılan "Doğal Tarih" isimli kitaptaki Roma ve Eski Yunan’a dair bölümlerin Benedikt papazları tarafından değiştirildiğini öne sürmüştür.

Fomenko, Nikolay Morozov’un ortaya koyduğu şüphe uyandıran iddialarla 1973 yılında ilgilenmeye başlamıştır. 1980 yılında diğer matematikçi arkadaşlarıyla birlikte Moskova Devlet Üniversitesi’nde araştırmalar yapan Fomenko, tarihle ilgili yeni matematiksel metotlar üzerine yazılar yayımlamaya başlamıştır.

Yeni Kronoloji'nin ortaya koyduğu iddialardan bazıları şu şekilde sıralanabilir.



Bir matematikçi olan Fomenko’nun görüşleri pek çok tarihçi tarafından kabul görmemekle birlikte geniş kitlelerin ilgisini çekmektedir. Rusya özel okulları dizisinde yeni kronoloji okutmaktadır. Fomenko'yla Nosovski'nin kitapları İngilizce , Sırpça ve Bulgarcaya çevirilmiştir. Bulgaristan Bilimler Akademisinin üyesi olan Yordan Tabov matematiksel kronoloji kullanılarak Balkan tarihi seçenek versiyonunu öne sürmüştür.

1999-2001 yılları arasında ünlü satranç oyuncusu Garri Kasparov'da yeni kronolojinin önemli destekçilerinden biriydi . Mesela Kasparov, Büyük Tartarya Devletinin 1616-1776 civarında Sibirya, Uzak Doğu ve Kuzey Amerika'nın topraklarında varolduğu iddiasını propaganda yaptı. Fakat sonradan Garri Kasparov, yeni kronolojinin varsayımsal bölümünü kabul etmemesi bahanesiyle Anatoli Fomenko ve Gleb Nosovski ile işbirliğini kesti.




</doc>
<doc id="198130" url="https://tr.wikipedia.org/wiki?curid=198130" title="Anatoli Fomenko">
Anatoli Fomenko

Anatoli Timofeyeviç Fomenko, ("Анато́лий Тимофе́евич Фоме́нко") (d. 13 Mart 1945, Donetsk) Rusya Bilimler Akademisi üyesi, fizik-matematik doktoru ve Moskova Devlet Üniversitesi'nin profesörü.

Rusya'nın devlet armağanı 1996 yılında (matematik dalında).

Mathart nedir?


</doc>
<doc id="198131" url="https://tr.wikipedia.org/wiki?curid=198131" title="Joseph Justus Scaliger">
Joseph Justus Scaliger

Joseph Justus Scaliger (1540-1609), İtalyan asıllı Fransız tarihçidir.

Cenevre'de felsefe öğretmeniydi. Latin yazarları üstüne incelemeler ve yorumlar yayınladı.

Antik Çağ kronolojisinin kurucusudur.

lk Tarihçiler olan Thucydides, Herodot, Gaius Plinius Secundus gibileri küçük bölgelerde ve kısa zaman aralıkları içerisinde olan hadiseleri naklediyorlardı. Antik Çağdan Orta Çağa kalan el yazması Tarih kitaplarında birçok ülkede oluşmuş olan ve sadece birkaç asrı kaplayan olaylardan bahsedilmektedir. İnsanlık Tarihinin global şekilde hikâyesini yazmak için uğraşan 16. ve 17. yüzyıl Tarih bilimcilerin karşılaştıkları en mühim problem bunu geçekleştirebilmek için kronolojik bir sırada binlerce kitap, elyazması eski taş ve tahta üzerine yazılmış belgeler makaleler tarihi eserlerin içinde veya duvarlarına işlenmiş yazıtları bir araya getirip sıraya koyabilmekti. Bu o zamanlar için son derece zor bir uğraştı. En büyük zorlukta el yazmalarının çoğunluğunun hiçbir tarih taşımaması veya gizli veya özel bir tarih sistemi kullanılmış olmasıydı. Bugün elimizde bulunan eski zamanlardan kalma yazıtların çoğunun orijinal olmayıp kopya olmaları ve bu kopyalarında doğrulukları hakkında hiçbir garantinin olmaması bilgileri doğruluğu bakımından çok büyük bir problem ve şüphe yaratmaktadır.

Global bir Tarih bilgisi kurmanın fikri Rönesans'ın sonlarında doğdu. Bugün resmen kabul edilmiş Kronolojik Tarih bir İtalyan Din ve Bilim adamı olan Joseph Scaliger tarafından gerçekleştirilmişti. Bunu yapabilmek için birkaç tane çok mühim olayın tarihini esas almıştır. Misalen : Peloponez Savaşları – Truva Savaşı – Romanın Kuruluşu gibi fakat bunlardan hiç birinin doğruluğunu ispat yoluna gitmemiştir onun yardımcıları aynı şekilde bunu davam ettirmişlerdir ve son nokta Dionisius Petavius tarafından konmuştur. Onlardan sonra gelen bil çok Tarihçi ellerinde çok avantajlı imkânlar olduğu halde Scaliger ve Petavius tarafından kabul edilen bu temel olayların tarihlerin doğruluğunu tetkik etmeyi düşünmemişlerdir.

Scaliger ve Petavius ve onların takipçileri M.Ö. 3500 senesinde başlayan ve M.S. 15. yüzyılda biten bir olaylar kronolojisi meydana getirmişlerdir.

Ancak bu kronolojik hadiseler hiçbir zaman oluşmaları ince bir incelemeden geçmediği için bir oldubitti şeklinde kabul görüp resmileşmiştir. Bu da bu kronolojinin inanırlığını azaltmaktadır. Bu arada Scaliger'in iddia ettiği birçok şeyin daha sonra doğru olmadığı ortaya çıktığı gibi mesela ölümüne kadar bütün kuvvetiyle doğruluğunu müdafaa ettiği Geometrik olarak dairenin bir cins dikdörtgen olduğu iddiası gibi.




</doc>
<doc id="198132" url="https://tr.wikipedia.org/wiki?curid=198132" title="Gameloft">
Gameloft

Gameloft (), bilgisayar ve cep telefonları için oyun yapan ve yayınlayan bir şirkettir. Merkezi Fransa'dadır.

1999 yılında kurulmuştur, Gameloft cep telefonlarına oyun geliştiren ve yayınlayan bir şirkettir.

Gameloft şirketi, Guillemot kardeşler tarafından kuruldu. Ubisoft, öncelikle oyunları Cep telefonu'na uyumlu hale getirmekte, ondan sonra; Java, BREW Symbian OS, N-Gage gibi platformlarla
satışa sunmaktadır. Ayrıca Oyun konsolu'na uygun oyunları da üreten Gameloft; Sony PlayStation 3, PlayStation Portable, Nintendo DS, Nintendo 3DS, Wii, Xbox 360, Zeebo, iOS, WebOS, Android, Window Phone, Bada, BlackBerry OS, Mac OS X, ve Windows PCs platform oyunları da üretmektedir.

Ayrıca da tasarladıkları Multiplayer oyunlar sayesinde Gameloft oyunlarına sahip olan herkes Bluetooth'la rahatlıkla karşılıklı oynamaktadır. Gameloft, oyunları Türkiye'ye ve 80'den fazla ülkeye dağıtmaktadır.

Şu an bünyesinde 4300 çalışanı bulunmakta. Şirket 2005'te 46.6m € kâr etmiştir. 2010 yılında tam 101.3m € kâr etmiştir. 2003 yılından beri şirket kârdadır.



</doc>
<doc id="198147" url="https://tr.wikipedia.org/wiki?curid=198147" title="Türkiye'nin İBBS'si">
Türkiye'nin İBBS'si

Türkiye İstatistiki Bölge Birimleri Sınıflandırması (Türkiye İBBS) (Fransızca: nomenclature d'unités territoriales statistiques, "NUTS"), Avrupa Birliği ülkelerinin kullandığı İstatistiki Bölge Birimleri Sınıflandırması içinde Türkiye için kullanılan sınıflandırmadır.

Türkiye idari olarak 81 ile ayrılmıştır ve Türkiye'de daha önceki demografik araştırmalarda örneklem seçimi yapılması amacıyla beş bölge tanımlanmıştır. Bu bölgesel ayrım, ülkenin değişik yöreleri arasındaki demografik, toplumsal, kültürel ve ekonomik farklılıkların incelenmesinde sıklıkla kullanılan bir değişken haline gelmiştir. Söz konusu Batı, Güney, Orta, Kuzey ve Doğu bölgeleri, birbirine komşu olan değişik sayılardaki illerden oluşmaktadır.

Geleneksel olarak kullanılan yedi coğrafi bölgeye ek olarak, 22 Eylül 2002 günü yeni bir bölge sınıflandırılması oluşmuştur. Türkiye’nin Avrupa Birliğine uyum süreci doğrultusunda, 2002/4720 no’lu kanun gereğince, Devlet Planlama Teşkilatı ve Türkiye İstatistik Enstitüsü üç ayrı düzeyde İBBS bölgesi oluşturmuşlardır.

İstatistiki bölgelerin tanımlanmasında kullanılan temel faktörler:



</doc>
<doc id="198157" url="https://tr.wikipedia.org/wiki?curid=198157" title="Yoğunlaşma izleri">
Yoğunlaşma izleri

Yoğunlaşma izleri (askeriyede tekasüf izleri), jet motorların egzozundan çıkan nemin üstteki soğuk havada yoğunlaşmasıyla oluşan bulutlardır. Soğuk yeterliyse buz kristallerinden meydana gelir ve cirrus bulutları görünümündedirler.

Bir bulutun oluşabilmesi için, havanın, yeryüzünden buharlaşan suyu absorbe edemeyecek, yani içine alamayacak kadar düşük sıcaklık ve basınçta olması, bir de bulutu oluşturacak su damlacıklarının etraflarında tutunabilecekleri toz parçacıklarının olması gereklidir. Yerden 10 bin metreden fazla yükseklikte uçan yolcu ve savaş uçaklarının uçtuğu bu yükseklikte normal şartlarda hava çok temizdir, hiç toz yoktur, yani bir bulutun oluşması için gereken şartlardan biri eksiktir.

Bilindiği gibi jet uçaklarının motorları, ön taraflarından havayı alarak, yakıt ile yakar ve işlev tamamlandıktan sonra, arka taraflarındaki küçük çaptaki egzozdan büyük bir basınç ile dışarı verirler. Bu motorların aldıkları hava ile birlikte giren su buharı, motorun içinde daha da koyu hale gelerek dışarıdaki çok soğuk havanın üzerine püskürtülür. Buna teknik dilde desüblimleşme olayı denir. Yani buhar halindeki suyun, sıvı hale geçmeden, doğrudan donması, buz haline geçmesidir.

Deniz seviyesinde, yüksek sıcaklık ve basınçta buharlaşan suyu hava kolayca absorbe eder. Yükseklik arttıkça, hava sıcaklığı ve basınç düştükçe, hava artık su buharım içine alamaz hale gelir. Ancak bulutun oluşması için bir üçüncü şart daha vardı, yani toz parçacıkları. İşte burada toz parçacıklarının görevini, uçağın motorlarından egzoz olarak çıkan yakıt parçacıkları yerine getirir. Bu sayede bir bulutun oluşması için üç şart da yerine getirilmiş olur ve motorların gerisinde uzun, ince bir bulut oluşur.
Esasında alçak irtifada uçan uçaklarda da aynı şey oluşur, motorlardan su buharı salınır ama düşük ısı, nem miktarı, rüzgar yönü gibi etkenler tam oluşmadığı için uçakların arkasında beyaz bulut oluşmaz. İlave edelim ki, bu olayda uçağın ve motorlarının cinsi ve kapasitesinin hiçbir etkisi yoktur.
Yoğunlaşma izleri başlıca iki sebepten meydana gelir:
Motor egzoz içindeki su buharının buzlanması. Pistonlu motorlarda kullanılan benzin, Jet motorlarında kullanılan kerosen gibi hidrokarbon yakıtlarının yanması sonucu karbon karbondioksite, hidrojen ise suya dönüşür. Su ısınıp su buharına dönüşür ve mevcut su buharı ile birleşip hava içindeki suyun doyma noktasını aşararak su damlası oluşur. Su damlası Yüksek irtifada soğuk havanın etkisiyle buzulanır "bulut" ortaya çıkar.

Wingtip vortex (vortices): Kanat uçlarında oluşan girdaplar.


</doc>
<doc id="198164" url="https://tr.wikipedia.org/wiki?curid=198164" title="İnme">
İnme

İnme, veya iskemik beyin-damar hastalığı, merkezi sinir sistemine giden damarların hastalıkları sonucu gelişen tıkanıklıklar ya da damar dışına kanamaların yol açtığı ani ya da iktal, fokal veya global nörolojik belirti gelişimi olarak tanımlanabilir. Belirtiler 24 saati geçmeden tamamen düzelirse "geçici iskemik atak", 24 saati geçip 3 hafta içinde düzelme gösterirse "geri dönücü iskemik nörolojik defisit" şeklinde adlandırılır. Hafif belirtilerin gözden kaçabildiği ya da beynin nispeten sessiz kalan bir bölgesinin tutulduğu durumlarda tesadüfen görüntülemelerde tespit edilen inmelere "sessiz enfarkt" ya da "sessiz inme" denmektedir. İnmenin bu çeşidinde, birçok küçük lezyonun zamanla birikimiyle çeşitli sendrom ve spesifik klinik tablolar da gelişebilmektedir. 
Ortalama bir yetişkin beynine kan akımı olağan koşullarda dinlenme halinde dakikada 100 gram beyin dokusu başına 50-55 ml, aynı koşullarda oksijen tüketim miktarı da dakikada 100 gram beyin dokusu başına 165 mmol ölçülmüştür. Kan akımı dakikada 100 gram beyin dokusu başına 18 ml’nin altına düşerse beynin elektriksel etkinliği kaybolur. Kan akımı 100 gram beyin dokusu başına dakikada 8 ml’ye düşerse hücre zarı yetmezliği eşiği geçilmiş olur, geri dönüşümsüz hücre hasarı gelişmeye başlar. Beyin kan akımının bu derece bozulması, ilk 12-15 saniye içinde elektriksel aktivitenin baskılanmasına, 2-4 dakika içinde kortikal hücrelerin sinaptik uyarılabilirliklerinin engellenmesine, 4-6 dakika içinde de elektriksel uyarılabilirliğin bütünüyle yitmesine yol açmaktadır. Aerobik glikoliz yapılamayınca hücre içinde sodyum ve kalsiyum iyonları birikir, doku içine eksitotoksik nörotransmiterler salınır, laktat düzeylerinde artmayla giden lokal asidoz, serbest radikal üretimi, hücre şişmesi, lipazların ve proteazların aşırı aktivasyonu ve sonuçta hücre ölümü gerçekleşir. Kan akımı yeniden sağlanır ve sinir hücrelerinin oksijen gereksinimi karşılanırsa, zarar geri çevrilebilir. Enfarkt gelişimi sırasında lokal vazodilasyon, kan sütununun stazıyla beraber eritrositlerin segmentasyonu, ödem ve son olarak da beyin dokusunun nekrozu gözlenir. Enfarkt bir kez gelişince beyin dokusu önce yumuşar, ardından sıvılaşır ve ardından mikroglia hücreleri tarafından artıkların temizlenmesi sonucunda bir boşluk oluşur. Oluşan boşluğu doldurma amaçlı, çevreleyen beyin dokusundaki astrogliya hücreleri çoğalırlar, boşalan alanı doldururlar ve yeni kılcal damar ağı oluşur.,
Enfarkt gelişiminde birçok etmen rol oynar. Olağan perfüzyonun şiddetli arteriyel stenoz, ateroskleroz, bunlarla birlikte tromboz gelişimi gibi nedenlerle oluşan tıkanmalar sonucunda azalmasıyla hemodinamik enfarktlar gelişir. Kalp, alt ekstremite venleri gibi kaynaklardan gelen bir trombüs parçasının ilerde bir kafaiçi dalı tıkadığı duruma embolizm adı verilir. Lokal ateroskleroz ya da lipohiyalinoz sonucunda tıkanma oluyorsa küçük damar hastalığı denebilir. Arter diseksiyonu, birincil ya da ikincil vaskülitler, hiperkoagülabilite durumları, vazospazm, sistemik hipotansiyon, hiperviskozite, moyamoya hastalığı, fibromusküler displazi, venöz sinüs tıkanıklığı ya da bir kitlenin damara basısı gibi durumlar ise iskemik inmenin daha nadir görünen nedenleridir.

Yalnız Amerika Birleşik Devletleri’nde yıllık 500.000 kişinin yeni ya da tekrarlayıcı inme nedeniyle hastaneye başvuruda bulunduğu bilinmektedir. Her ne kadar bilhassa gelişmiş ülkelerde yıllar içinde yeni tedavi edici ve önleyici yaklaşımlar geliştirilmesiyle inmeye bağlı ölüm oranlarında düşme izlenmişse de toplumların yaş ortalamalarının artmasından dolayı halen ölüm sebepleri arasında ikinci sırada yer almaktadır. İnme geliştikten sonraki 5 yıl içinde %45-61 oranında ölüm, %25-37 oranında yeni bir inme gelişmektedir. Mortalite ile sonuçlanmayan vakalarda da inme yüksek bir morbiditeye neden olmaktadır; hastaların yaklaşık %31’i günlük hayatını sürdürmekte yardıma muhtaçken, %20’si yardımsız yürüyememekte, %16’sı bir hastane ya da bakımevine yatırılmaktadır.

Yapılan çalışmalarda bilhassa ileri yaşın, erkek olmanın, Afrika kökenli olmanın, sosyoekonomik seviyenin düşük olmasının, ailede inme öyküsü olmasının, yüksek seyreden kan basıncının, diyabetin, dislipidemilerin ve kalp hastalıklarının, sigara ve yüksek miktarda alkol kullanımının, şişmanlığın inme için önde gelen risk faktörleri olduğunu göstermiştir. Bu risk faktörlerinin sadece aterosklerozu hızlandırarak değil, aynı zamanda hemostatik ve mikrodolaşım bozuklukları, uyku uyanıklık düzenindeki bozulmalar ve çevresel bazı etmenlerin de araya girmesine bağlı değişikliklerle de inme görülme sıklığını arttırdıkları gözlenmiştir. Bu risk faktörlerinin bir kısmı sabittir, yani tedavisi mümkün değildir, kalan kısmı ise değişkendir, yani tedavi edilebilir.


</doc>
<doc id="198168" url="https://tr.wikipedia.org/wiki?curid=198168" title="Bärbel Dieckmann">
Bärbel Dieckmann

Bärbel Dieckmann, (d. 26 Mart 1949, Leverkusen), Alman siyasetçi.

Almanya'nın Kuzey Ren-Vestfalya eyâletinde, Bonn kentinin Büyükşehir Belediye Başkanı. 4 çocuk annesi Dieckmann, 15 Kasım 2005'ten bu yana Sosyal Demokrat Parti başkan vekilliği görevini de üstlenmiştir.



</doc>
<doc id="198209" url="https://tr.wikipedia.org/wiki?curid=198209" title="Tophane Saat Kulesi (Bursa)">
Tophane Saat Kulesi (Bursa)

Tophane Saat Kulesi, Bursa'da Tophane Parkı içinde yer alır.

İlk olarak Sultan Abdülaziz döneminde yaptırılmış ancak 1900'lü yıllara kadar, bilinmeyen bir tarihte yıkılmıştır. 2 Ağustos 1904'te yapımına tekrar başlanmış, 31 Ağustos 1905'te tamamlanarak II. Abdülhamit'in tahta çıkışı şerefine, 31 Ağustos 1906 günü Vali Reşit Mümtaz Paşa tarafından törenle hizmete sokulmuştur.

Kule 6 katlı olup 65 metre uzunluğunda ve 4,65 metre enindedir. Tepesinde dört bir yana bakacak şekilde 4 adet saat bulunacak şekilde planlanmıştır.
Günümüzde bir elektronik saate sahiptir ve Bursa Büyükşehir Belediyesi tarafından yangın gözetleme amacıyla da kullanılmaktadır.


</doc>
<doc id="198215" url="https://tr.wikipedia.org/wiki?curid=198215" title="Bertuğ Cemil">
Bertuğ Cemil

Cemil Bertuğ Sağınç ya da bilinen adıyla Bertuğ Cemil (d. 7 Ekim 1974, Bursa), pop rock sanatçısı.

1992 yılında İstanbul Erkek Lisesi'ni, 1998 yılında İstanbul Üniversitesi Gazetecilik bölümünü bitirdi. Müzik hayatına Engin Yörükoğlu'nun işlettiği Jazz Stop'ta başladı. 14 sene boyunca Direnen Mızıkacılar, Funk Doctors gibi farklı gruplarda ve kendi kurduğu Sustain, Kaos guruplarıyla sayısız sahne performansı sergiledi.

TMC Müzik ile anlaşma yapan Bertuğ Cemil'in ilk albümü Duygusal Tuzaklar 2006 yılında piyasaya çıktı. İlk olarak "Ben Hiç Sevemem" isimli şarkısına, ardından "Kaygı" ve "Yağmur" şarkılarına klip çekildi.

Küçük yaşlardan itibaren müzik, edebiyat, tiyatro ve halk oyunlarına merak salan Bertuğ, 1985'te klavye, 1990'da da gitar çalmaya başladı. Başlangıçta sadece amatör bir zevk olarak hayatına giren müzik, yıllar içinde yaşama amacı haline geldi. Şiire olan merakı, onu şarkı yazmaya da itti. Gitar çalmaya başladığı yıl ilk bestesi olan "Kaygı"yı yazdı.

Lise yıllarında çeşitli gruplarla İstanbul ve Bursa’da okul konserlerine çıktıktan sonra, 1992’de gazetecilik okurken Cengiz Köroğlu’yla tanıştı. Bu tanışma, Moğollar’dan Engin Yörükoğlu’nun işlettiği Jazz Stop isimli kulüpte Bertuğ’un profesyonel müzik hayatının başlamasına önayak oldu. Bu tarihten itibaren on dört yıl boyunca sayısız bar performansı sergiledi. Kendi kurduğu Kaos ve Sustain isimli gruplarla çok geniş bir cover repertuarıyla sevdiği şarkıları seslendirme ve çok değerli birçok müzisyenle tanışma ve jam session yapma imkânı buldu.

Ancak kendi şarkılarını canlı çalma ve albüm yapma sevdasından hiç vazgeçmeyen Bertuğ, bu yıllar boyunca üretmeye ve kayıtlar yapmaya devam etti. 2000 yılında askerden geldikten sonra, 2002’de demo kayıt aşamasında, aynı tarihlerde aynı stüdyoda albüm kaydeden Kıraç’la tanışması onun için dönüm noktası oldu. Kıraç’ın tavsiyesiyle TMC ailesine katılan Bertuğ, Cengiz Köroğlu’yla birlikte şubat 2006’da albümünü tamamlamak için stüdyoya girdi. Haziran 2006’da on dört yıllık hayali gerçek oldu ve ilk abümü “Duygusal Tuzaklar” tamamlandı.

İkinci solo albümü "Geldim, Gördüm, Sevdim", Şubat 2011'de İrem Records etiketiyle yayımlandı. Bertuğ Cemil, Eylül 2015'de Kurtalan Ekspres'in vokalistliğini yaptı ancak Haziran 2016'da Kurtalan Ekspres ile yollarını ayırdığını ve artık solo kariyerine devam edeceğini açıkladı.







Bir sürelik sessizliğini "Yol Uzun" isimli yeni şarkısıyla bozan Bertuğ Cemil, aynı şarkıya Ali Ozan Sökmen yönetmenliğinde çekilen video klibiyle internet ortamından dinleyicisine sesleniyor. 1980 darbesinden günümüze uzanan süreçte Türkiye'de yaşanan anti demokratik ve acı bazı olayların altının çizildiği video, şarkıya paralel şekilde "gerçek" demokrasiye giden meşakkatli yolu anlatmakta.

Sanatçı bu şarkıyla, yığınlar içinde kendini yalnız hisseden, hukuk ve adalet bekleyen, ülkesi için endişelenen, plansız büyümeyle katledilen doğaya üzülen, eşitlik-insan hakları ve özgürlük bağlamında hakça ve beraberce yaşamak isteyen, sesini çıkartan-çıkartamayan insanların ruh haline, aynaya da bakarak sesleniyor. Evet "Yol Uzun", ancak bu yolun sonu, sadece ve sadece darbe anayasasının kalıntılarından kurtulmakla, toplumun tümünü tatmin edecek bir anayasa mutabakatıyla ve şiddetten uzak durarak hak aramak yoluyla aydınlığa varacaktır. Toplantı ve gösteri hakları çiğnenmemeli, vahşi kapitalizmin hüküm sürdüğü günümüz dünyasında insanca yaşama hakkının her eşit vatandaş için geçerli olduğu unutulmamalıdır.

Bu yolda, tüm toplum katmanlarına görev düştüğü gibi, sanatçılar da çorbaya ellerinden gelen tuzu-baharatı eklemelidir. Bu inanç ve düşünceyle Bertuğ Cemil bu şarkıyı "gerçek" demokrasiye inanan herkese armağan etmektedir. 

Şarkı sanatçının ev ortamında kaydedilmiş, tüm enstrümanlar kendisi tarafından çalınmıştır. Sözü-müziği Bertuğ Cemil'e ait şarkının düzenlemesi sanatçı ve Cengiz Köroğlu tarafından yapılmış, mix ve mastering ise yine Cengiz Köroğlu'ya aittir.


</doc>
<doc id="198222" url="https://tr.wikipedia.org/wiki?curid=198222" title="Robert Boyle">
Robert Boyle

Robert Boyle (d. 25 Ocak 1627 - ö. 30 Aralık 1691), İrlandalı doğa filozofu, kimyager, fizikçi ve kâşif.

Modern anlamda ilk "element" tanımını yapmıştır. Gazın basıncıyla hacmi arasında bir bağlantı olduğunu açıklamıştır. Bu bağıntı "Boyle – Mariotte Yasası" olarak bilinir. En çok matematik ve fen alanında yaptığı çalışmalarla hatırlanmaktadır. Araştırmalarının ve de kişisel düşüncelerinin açık bir şekilde simyacılıkla bağlantısı olsa da, genellikle, ilk modern kimyager olarak görülür. Çalışmalarının arasından en ünlüsü, "The Sceptical Chymist" (Kuşkucu Kimyager), kimya alanında bir dönüm noktası olarak görülür.

Robert Boyle Munster, Richard Boyle'ın yedinci oğlu ve ondördüncü çocuğu olarak doğmuştur. Doğar doğmaz anne diye ağladığı ve 6 Aylıkken konuşmaya başladığı 1,5 yaşında ileri derecede okur yazar olduğu bilinmektedir. Daha çocukken Latince, Yunanca ve Fransızca öğrenen Boyle, daha 9 yaşına bile girmeden babasının arkadaşı, Sir Henry Wotton'un çalıştığı Eton Koleji'ne gönderildi. Bu okulda üç yıl kaldıktan sonra, bir Fransız hocayla beraber yurtdışına gitti. İki yıl Cenevre'de kaldıktan sonra, 1641'de Floransa'ya gitti. O kış, orada kalarak "büyük yıldız-izleyici", Galileo Galilei'nin ikilemlerini inceledi. Gidişinden kısa bir zaman sonra Galilei, 1642'nin başında öldü.

1645'te İngiltere'ye döndüğünde, babasının hastanede olduğunu ve ona Dorset'teki Stalbridge eviyle İrlanda'daki mülklerini bıraktığını öğrendi. O zamandan sonra, kendini bilimsel araştırmaya adadı ve kısa zamanda, kendine, birkaç meraklı insanın yeni bir felsefe oluşturmak için kurduğu "Görünmez Kolej" de bir yer buldu. Bu grup, sıkça Londra'daki Grensham Koleji'nde buluşuyorlardı. Bazı üyeler Oxford'da da buluşmalarını yapıyorlardı. Bunun ardından, 1654'te, Boyle, Oxford'a taşındı. 1657'de Otto von Guericke'nin hava pompasını okuyunca, Robert Hooke'un asistanlığıya bu aleti geliştirmeye karar verdi. 1659'da "machina Boyleana" ya da "Pnömatik Motor" adını verdiği sonuçlardan sonra hava konusunda birçok deney yapmaya başladı.

1660'ta, bu aletle yaptığı çalışmaları "New Experiments Physico-Mechanical" (Fiziko-Mekanik Yeni Deneyler) adı altında yayınladı. Bu kitaptaki düşüncelerin bir eleştirmeni Franciscus Linus'tu (1595-1675). Boyle, ünlü Boyle yasasını bu kritiklere yanıt ararken buldu. Ancak, bağımsız bir şekilde, aynı şeyleri bulan ama 1676'ya kadar yayımlamayan Edme Mariotte de bu kanunun bulucuları arasında gösterilir. 1663'te, Royal Society of London for the Improvement of Natural Knowledge (Doğal Bilgide Gelişme İçin Londra Kraliyet Cemiyeti) oldu. Vakfın kurucusu II. Charles, Boyle'ı üye yaptı ve 1680'de başkanlığa seçilse de yeminleri konusunda bazı şüpheleri olduğu için bu görevi kabul etmedi.

Boyle, Oxford'dayken bir "Chevalier" (Şövalye) oldu. Şövalyelerin Oxford'a, Boyle'ın gelmesinden biraz zaman önce yerleştikleri düşünülmektedir. Boyle'ın yaşadığı zaman, zaferler almış parlement güçlerinin, yeni gelişen fikirlere karşı olduğu bir zamana denk geldiği için Boyle'ın da Şövalye hareketlerinde nasıl görevler aldığı oldukça gizli kalmıştır. Bu nedenle de bu konuda tek bilinen şey, böyle bir cemiyete üyeliğidir.

1668'de Oxford'u bırakıp Londra'ya, Pall Mall'da oturan kız kardeşi Lady Ranelagh'ın yanına yerleşmiştir.

1689'da hiçbir zaman çok kuvvetli olmayan sağlığı oldukça kötüleşti ve de bu onun Kraliyet Cemiyeti de dahil görüşmelere gitmesini engelledi. Tanıdıklarına, "çok sıradışı bir durum olmadığı müddetçe" Salı-Cuma öğleden sonraları ve Çarşamba-Cumartesi de öğlenleri rahatsız edilmek istemediği haberini saldı. Bu kazandığı zamanda "kendini toparlayıp, raporlarını düzenlemeyi" ve "o sanattaki çalışkan havarilere, aynen Hermetik bir miras" gibi olacak önemli kimyasal çalışmalar düzenlemek istiyordu.


</doc>
<doc id="198244" url="https://tr.wikipedia.org/wiki?curid=198244" title="Düğür">
Düğür

Düğür, bulgur'un incesine verilen addır.Kaynatılmış buğday tanelerinden yani hedik'ten yapılır. 

Orta Anadolu'da bulgur evlerde taş değirmenlerde çekilerek düğür haline getirilir. Çorba, kısır, köfte gibi yiyeceklerde yörelere göre değerlendirilir.


</doc>
<doc id="198249" url="https://tr.wikipedia.org/wiki?curid=198249" title="Hedik">
Hedik

Anadolu köylerinde kadınlar harman sonunda buğdayları kaynatarak hedik elde ederler.
Pişmiş buğday tüm tane bulgur niteliği taşır. Pişme sonucu şişen ve yumuşayan taneye “hedik” denir.

Elde edilene hedikten; yarma, bulgur, düğür gibi kışlık yiyecekler elde edilir.

Anadolu'da hedik, çocukların ilk diş çıkardığı zamanlarda da yapılıp komşulara dağıtılır ve hedik olarak da tüketilir.


</doc>
<doc id="198253" url="https://tr.wikipedia.org/wiki?curid=198253" title="Yarma">
Yarma

Yarma, kaynatılmış ve kurutulmuş buğdayın dibeklerde dövülerek kabuğunun ayırt edilmesi sonucunda ortaya çıkan ürün. Anadolu'da keşkek yapımında kullanılır. Kışlık yiyecektir.


</doc>
<doc id="198256" url="https://tr.wikipedia.org/wiki?curid=198256" title="Erişte">
Erişte

Erişte ya da kesme (; ; ; ); un, yumurta, yağ ve tuz karışımı olan hamurun, kibrit çöpü ebatlarında kesilmesi sonucu elde edilen bir tür makarnadır. Hamurunun en büyük özelliği yumurtasının çok fazla katılarak tutuculuğunun sağlanmasıdır. Dünyanın birçok ülkesinde farklı çeşitlerde yapılmaktadır.Orta asya ülkelerinde kesme adı ile bilinir. 
Aynı zamanda Çin ve Orta Asya'da tüketilen lagman aşına benzerlik gösterir.

Anadolu'da kışlık yiyecek olarak tüketilir. Çorbasından makarnasına kadar birçok şekilde tüketilir.


</doc>
<doc id="198259" url="https://tr.wikipedia.org/wiki?curid=198259" title="Bükme">
Bükme

Bükme, Anadolu'da yörelere göre isimlendirmesi farklılık gösteren hamur işi börektir. Örnegin; Denizli, Uşak gibi illerde "Bütme" olarak adlandırılır. Anodulu'nun pek çok yerinde tüketilir.

Bazı yörelerde içine mercimek ya da patates konularak katlanıp tepsiye dizilerek yapılan böreklere verilen isimdir. Bazı yörelerde ise yufka ekmeği yapılırken yapılır ve yenir. Açılan yufka hamurunun içine; ebe gümeci, yağlıca, ıspanak gibi otlar konur ve üzeri katlanarak kapatılır.


</doc>
<doc id="198267" url="https://tr.wikipedia.org/wiki?curid=198267" title="Muhacir">
Muhacir

Muhacir, Osmanlı İmparatorluğu dönemi sonlarından itibaren Balkanlar’dan mecburi göç yaşayıp Anadolu’ya gelenlerin genel adıdır. Türkçeye "Mekke'den Medine'ye göç eden" anlamındaki Arapça sözcükten geçmiştir.

Trakya bölgesinde günlük konuşma dilinde ""Mâcır"" olarak telaffuz edilen bu kelime, 93 Harbi'nden itibaren 1930'lara kadar Yunanistan, Bulgaristan, Arnavutluk ve Yugoslavya gibi Balkan ülkeleriyle Türkiye arasında mübadele ile veya tek yönde göçenler için kullanılmaktadır. Bu göçmenler öncelikle Trakya olmak üzere, çoğunlukla Marmara Bölgesi'ne yerleştirilmişlerdir. Yunanistan'dan göçenler genellikle Girit, Midilli ve Selanik civarından göç etmişlerdir. Girit ve diğer Ege Adaları'ndan göçenler kendilerini Muhacir olarak değil, Adalı olarak tanımlarlar.

Balkanlar’dan gelen göçmenler devletten toprak almışlar, ancak varlıklarını ve evlerini geldikleri ülkelerde bırakmışlar, çok büyük emek vererek Türkiye'de yeni düzen kurmaya çalışmışlardır. Balkan halklarında yüzyıllardan beri yerleşmiş olan köy düzeni, ev inşaatı, bahçe düzeni (çiçek) ve tarımsal faaliyetlerde (meyve ve sebze yetiştirme gibi) geleneksel anlayışı Türkiye'ye ilk defa getirmişler ve çalışkanlıkları ile büyük takdir toplamış, önemli bir kısmı birçok alanda ülkenin öncüleri olmuştur.

Osmanlı-Rus Savaşı ve Kafkasya Savaşı (19. yüzyıl) sırasında Kafkasya'dan göçenler de "Muhacir" olarak adlandırılır.

1923 yılında yapılan Lozan Antlaşması gereği Türkiye'deki Hristiyan halklar ileYunanistan'daki Müslüman halkların değiş tokuşu yapılmış, mallarına karşılık mal verilerek mübadele edilmişlerdir.



</doc>
<doc id="198276" url="https://tr.wikipedia.org/wiki?curid=198276" title="Süzme yoğurt">
Süzme yoğurt

Süzme yoğurt, yoğurdun torbalara konularak suyunun süzülmesi sonucu geride kalan, koyu kıvamlı yoğurta verilen addır. Günümüzde soğuk meze yapımında sıklıkla kullanılır.


</doc>
<doc id="198302" url="https://tr.wikipedia.org/wiki?curid=198302" title="1904 Yaz Olimpiyatları">
1904 Yaz Olimpiyatları

1904 Yaz Olimpiyatları ya da resmî adıyla III. Olimpiyat Oyunları, 1904 yılında Amerika Birleşik Devletleri'nin Saint Louis şehrinde düzenlenmiş uluslararası çok sporlu etkinlik. Olimpiyatlara 12 ülkeden 6'sı bayan, 651 sporcu katıldı.

Küba'lı atlet Carvajal yarışın yapılacağa yere parasızlıktan koşarak gitmiş ve açlıktan koşuyu rahatsizlikla ve gündelik kıyafetleri ile yarışıp 4.olmuş.





</doc>
<doc id="198332" url="https://tr.wikipedia.org/wiki?curid=198332" title="Guenhwyvar">
Guenhwyvar

Guenhwyvar, Drizzt Do'Urden'in büyülü panteri. Panter figürlü bir onyx heykelciğinin içinden çıkmaktadır. Bu heykele sahip olan kişi tarafından astral seviyeden çağrılır. Sahibine ruhsal bir bağ ile bağlıdır. 1 günde 12 saatliğine çağrılabilir. Astral seviyenin dışındayken sürekli olarak enerji kaybeder ve bu kaybettiği enerjisini Astral seviyeye geri dönerek toplaması gerekmektedir. Madde dünyada süresiz kalabilir ama hiçbir şekilde enerjisi olmaz. Yanında bir kişiyi astral dünyaya götürebilir ve oradan da kendi türünden panterleri madde dünyaya getirebilir. madde düzlemnde yaralandığında astral düzleme geçerek yaralarını çok hızlı bir şekilde iyileştirebilir. 
madde dünyasında ölmesi mümkün değildir. Drizzt Do'Urden ile olan maceralarının birinde lavların içine düşmüş ve astral boyuta geçmiştir, 
bir süre sonra iyileşmiştir

Drizzt Do'Urden, Masoj Hunett'i öldürdükten sonra onyx heykelciği Masoj'dan alır. Böylece Guenhwyvar Drizzt'e geçer. yoldaşı olur. Birlikte birçok maceraya atılırlar. Ama Drizzt Masoj Hunnet'i kesinlikle Guenhwvyar'ı ele geçirmek için öldürmemişti. Masoj
ona saldırmıştı ve Drizzt tamamen kendini savunmak için bunu yapmış ve bundan sonra asla bir drow öldürmemeye yemin etmişti.


</doc>
<doc id="198357" url="https://tr.wikipedia.org/wiki?curid=198357" title="EHI Parakende Enstitüsü">
EHI Parakende Enstitüsü

EHI Parakende Enstitüsü (Almanca: EHI Retail Institute), Almanya’nın Köln şehrinde bulunan ve geçmişi 1951 yılında kurulan RGH (Rationalisierungsgemeinschaft des Handels) ve 1957 yılında kurulan ISB- Enstitüsü’ne (Institut für Selbstbedienung) dayananan bir kurumdur.

Her iki kurum 1989 yılında DHI ("Deutsches Handelsinstitut") adı altında birleşmiş ve 1993 yılında da EHI Enstistüsü ("Euro-Handelsinstitut") adını almıştır. Söz konusu kurum dernek statüsünde bulunmaktadır ve sahipleri tüccarlar ve ticaret birliklerinden oluşmaktadır. EHI-Retail Enstitüsü uygulamaya yönelik ticari araştırmalar yapmaktadır.

Enstitünün ticari faaliyetleri "EHI GmbH" şirketi üzerinden yürütülmekte, ayrıca EHI Holding üzerinden iştirakleri bulunmaktadır. EHI GmbH danışmanlık, seminer organizasyonu, yayıncılık ve fuarcılık alanlarında faaliyet göstermektedir.

EHI-Retail Enstistüsü’nün iştiraklerini veya önemli iş birliği girişimlerini kronolojik olarak şu şekilde sayabiliriz:


EuroShop’un yaygınlaşma stratejisi kapsamında EHI Rusya’da Shop Design Russia (Moskova) ve Çin’de Chinese Retail Conference (Şangay) için destek vermektedir



</doc>
<doc id="198358" url="https://tr.wikipedia.org/wiki?curid=198358" title="Havacılık">
Havacılık

Havacılık, insanlar tarafından üretilmiş hava taşıtlarıyla uçmak ya da uçmak için gerekli olan makinelerin tasarımıyla veya bakımlarıyla uğraşmak demektir. Daha genel bir anlamda, havacılık terimi, hava taşıtı ile ilgili olan tüm eylemleri, endüstrileri, kurumları kapsamaktadır.

9. yüzyıl ile 11. yüzyıl arasında Armen Firman'in yaptığı paraşüt uçuşu ve Abbas Ibn Firnas'ın planörüyle yaptığı uçuşlar gibi öncü kısa mesafeli uçuşlar olmuştur. Hatta daha da erken dönemlerde muhtemelen Çin'de insan taşıyan uçurtma uçuşları da olmuş olabilir. Osmanlı'da Hezarfen Ahmed Çelebi tarafından Galata Kulesi'nden Üsküdar'a bir uçuş gerçekleştirildiği Evliya Çelebi'nin Seyahatname'sinde kayıt edilmektedir.
Havacılık çağının modern dönemi, insanın, Montgolfier kardeşler tarafından tasarlanmış olan bir sıcak hava balonu ile ilk defa havadan hafif bir uçuş gerçekleştirmesiyle başlamıştır ve böylece balonlu uçuş çok popüler bir olay olmuş tüm bir 19. yüzyıl boyunca varolmaya devam etmiştir.

Balonların kullanılırlıkları sadece rüzgar yönünde hareket etmeleri nedeniyle sınırlıydı. Her ne kadar, 1800'lü yıllar boyunca birçok kumanda edilebilir balon üretilmiş olsa da bu tür taşıtlarla ilk gerçek anlamda uçuş Brezilyalı havacı Alberto Santos-Dumont tarafındna yapılmıştır. Santos-Dumont, bir içten yanmalı motor ile sündürülmüş balonu çok iyi bir şekilde birleştirmiştir. 19 Ekim 1901 tarihinde, "Numara 6" adlı zeplinini Paris üzerinde dolaştırarak kazandığı "Deutsh de la Meurthe" ödülünü kazandığında dünya çapında bir üne kavuşmuştur. Santos-Dumont'un zeplinlerle elde ettiği bu başarısı kontrollü ve kaliteli uçuşun olağan olduğunun kanıtı olmuştur.
Önce Alphonse Pénaud 18 Aug 1871'de Yapısal Dengeli ilk uçak modeli ile, sonra 1874'de Felix du Temple tarihte ilk Başarılı Uçuşla, daha sonra 09 Kas 1890'da Clement Adler’in Ader Eole uçağı ile uçuşu ve 1899'da Amerika'da ilk uçuşu gerçekleştiren Gustav Weisskopf'un Pittsburgh, Pennsylvania uçuşu ile artık Havacılık hayal olmaktan çıkmıştı.

Clement Adler, Adler Eole adını verdiği buhar gücü ile çalışan ilk uçağını yaptı. (Aeolos = Greko-Romen’cede rüzgar Tanrısı’nın adı) Öncekiler gibi kanatların çırpılması ile değil, yarasa kanadının mekanik kopyası kanatlarla kaldırmayı amaçlayarak uçmaya çalışması bir öncülüktü. Çok çok hafif bir buhar makinası, uçağın önündeki pervaneyi çevirmakte idi.

Bu makina ile 9 Ekim’de Brie-Chateau d’Armainvilliers’de 50 m lik bir uçuş gerçekleştirdi.

Brest-Fransa’da tümü aluminyum kullanarak yapılmış, kanat açıklığı 13 m olan ve pilotsuz ağırlığı 80 kg gelen bu havadan ağır, kendi gücü ile uçan ilk uçak, kardeşi M. Luis ve Felix du Temple tarafından yapılmıştır. 
17 Aralık 1903'te Wright kardeşler, hava taşıtları kumanda sorunları yüzünden kısa mesafelerin dışında uçuş yapamıyorlardı. 06 Nis 1909'da Henry Farman III (HF1) ile ilk kanatçık uygulaması gerçekleşti (Aileron = Fransızca “Kanatçık” demektir).

Eleronların hava taşıtlarına uygulanmasının ardından taşıtların kumandaları kolaylaştı ve daha 10 yıl geçip te I. Dünya Savaşı başladığında, havadan ağır hava taşıtları gözetleme, keşif, topçu atışı için hedef belirleme ve düşmana karşı saldırıda kullanım içim uygun hale çoktan gelmişti.

Hava taşıtlarının tasarımları daha büyük ve güvenilir oldukça insanları ve yükleri taşımaya başladılar. Uzun mesafelerde yolcu ve yük taşıyan ilk hava taşıtı iskeletli dev zeplinler olmuştu. 

Türünün en başarılı örneği, Graf Zeplindi. Ağustos 1929'da yaptığı bir dünya turu da dahil olmak üzere toplamda bir milyon milden fazla uçmuştu. Ancak zaman içinde uçak teknolojisindeki gelişmeler zeplinlerin bu üstünlüğüne son verdi ve Zeplinlerin "Altın Çağı" 6 Mayıs 1937'deki 36 kişinin ölümüyle sonuçlanan Hinderburg faciası ile son bulmuştu. Her ne ne kadar, zeplinleri tekrar gündeme getirmek için yani çabalar olmuş olsa da, zeplinler tarihteki güzel yerlerini hep korudular.

1920'ler ve 1930'lar boyunca uçak tasarımında çok büyük ilerlemeler oldu. Bu dönemin en başarılı tasarımlarından biri daha sonra yolcu havacılığı çağının da başlamasına neden olacak ve ilk dişe gelir anlamda gelir getiren yolcu uçağı olan Douglas DC-3 uçağıdır. II. Dünya Savaşı'nın başına gelindiğinde birçok kasaba ve şehir kendi havalimanlarını inşa etmişlerdi ve pilot sayısında da büyük bir artış olmuştu. '. Dünya Savaşı havacılığa içinde ilk jet uçağın ve ilk sıvı yakıtlı füzelerin de olduğu birçok yenilik getirdi.

II. Dünya Savaşından sonra, birçok pilotun terhis olması ve hem taşımacılık hem de eğitim amaçlı uçağın askerler tarafındna gereksinim fazlası olarak sivillerin kullanımına sunulmasıyla, özellikle Kuzey Amerika'da genel havacılıkta, hem özel hem de ticari havacılığı da içerecek biçimde, tam bir patlama oldu. Cessna, Piper ve Beechcraft gibi üreticiler, hafif uçakları da kapsayacak biçimde orta sınıf pazar için geliştirdiler.

1950'lere gelindiğinde, de Havilland Comet uçağının da oyuna dahil olmasıyla, sivil jet sektörü artık çok gelişmişti. Fakat ilk geniş anlamda kullanılan yolcu jeti Boeing 707 olacaktı. Aynı zamanda, turboprop uçaklar daha küçük çaplı uçaklar için geliştirilmeye başlandı ve bu sayede daha kısa mesafeler daha değişik hava koşullarına dayanabilen uçaklarla daha kolaylıkla aşılabilir oldu.

Yuri Gagarin, 12 Nisan 1961 de uzaya giden ilk insan olurken, Neil Armstrong 21 Temmuz 1969'da aya ayak basan ilk insan oldu.

1960lardan beri, kompozit gövdeler ve daha sessiz daha güçlü motorlar kullanıma girdiler, ama en önemli yenilikler uçuş aletleri ve kumanda sistemleri üzerinde oldu. Transistörlerin elektronikğe dahil olmasıyla, GPS'in geliştirilmesiyle, uydu haberleşmesinin geliştirilmesiyle, çok daha küçük ve güçlü bilgisayar sistemlerinin yapılmasıyla ve LEDli göstergelerin üretilmesiyle, hem yolcu uçaklarının hem de daha küçük uçakların kokpitlerinde çinanılmaz değişiklikler oldu. Pilotlar daha kusursuz navigasyon yaparken hem yer şekillerini, hem dağlar gibi engelleri, hem etraftaki uçakları, hem de hava durumu gibi ayrıntıları önlerindeki ekranlardaki haritalar üzerinde gece veya düşük görüş mesafesinde olsalar bile görebiliyorlar.

21 Haziran 2004'te, Uzaygemisibir ilk özel sektöre ait uzay aracı olarak uzay uçuşu yapan ilk uzay taşıtı oldu ve böylece dünya atmosferi dışındaki bir olası havacılık pazarının da kapısı aralamış oldu.

Sivil havacılık hem genel havacılık hem de tarifeli hava taşımacılığını da kapsayacak şekilde tüm askeri olmayan uçuşları kapsar.

Türkiye’de (Nuri Demirağ tarafından) üretilen ilk yolcu uçağı “Nu D.38” ilk şehirlerarası uçuşunu 26 Mayıs 1944 günü İstanbul’dan Ankara’ya yapmıştır..

Önceleri çok daha fazla olmasına rağmen günümüzde sadece beş büyük üretici vardır:


Boeing, Airbus ve Tupolev geniş gövdeliyolcu uçaklarının üzerine eğilirken, Bombardier ve Embrarer dar gövdeli bölgesel yolcu uçaklarına eğiliyorlar.

1970'lere kadar, büyük havayollarınnın çoğu bayrak taşıyıcılardı ve bağlı bulundukları devletler tarafından finanse edildikleri için rekabetin getirdiği olumsuz etkilerden etkilenmiyorlardı. Birçok uluslararası hava hatları ortak kullanım antlaşmaları imzalanması rekabetin artmasına ve bununla birlikte tüketiçiler için daha ucuz ve uygun fiyatların oluşmasına neden oldu. 2000'li yıllara gelindiğinde, düşük bilet ücretleri, yüksek aylıklar ve 11 Eylül saldırıları ve SARS hastalığı gibi krizler ile yüksek yakıt fiyatlarının birleşmesi birçok eski havayolu şirketinin kayyuma alınmasına, iflas etmesine ya da başka bir şirket ile birleşmesine neden oldu. Fakat tam tersi olarak, aynı dönemde, Ryanair ve Southwest Havayolları gibi düşük maliyetli havayolları ise sağlıklı gelişimlerini sürdürdüler.

Genel havacılık, askeri olmayan ve belli bir tarifeli hava taşımacılığı hariç her türlü uçuşu kapsar ve yelken kanat ile yapılan bir uçuştan Boeing 747 ile yapılan tarifesiz bir kargo taşımacılığına kadar olan çok geniş bir alanı kapsar. Gelecekte uçuşların büyük çoğunluğunun bu şekilde olması beklenmektedir.

İçerdiği çok geniş kapsamlı uçuşlar nedeniyle, genel havacılığı basit bir tanımla sınırlandırmak kolay değildir - genel havacılık, iş amaçlı uçuşları, özel havacılığı, uçuş eğitimlerini, balonlu uçuşları, paraşüt atlayışlarını, yelken kanat uçuşlarını, planör uçuşlarını, hava fotoğrafçılığını, motorlu yelken kanat uçuşlarını, hava ambulansı uçuşlarını, zirai ilaçlama uçuşlarını, trafik denetleme uçuşlarını, charter uçuşlarını, polis devriye uçuşlarını, orman yangını uçuşlarını ve diğer birçok farklı uçuşu kapsar.

Her ülke havacılığı değişik olarak kurallandırır, ancak çoğunlukla, genel havacılık kuralları onun ticari bir uçuşmu yaksa özel bir uçuşmu olduğuna göre ve tabii ki ne çeşit bir hava taşıtı ile yapıldığına göre belirlenir. Türkiye'de bu kuralları koyan ve denetleyen kurum Ulaştırma Bakanlığına bağlı olarak çalışan SHGM'dir.

Balon gibi basit hava taşıtları 18. yüzyıl gibi erken bir dönemde bile askeri gözetleme amaçlı olarak kullanılmıştır. Yıllar geçtikçe askeri uçaklar çok değişik gereksinimlere yanıt verecek biçimde yetenekleri artacak şekilde üretilmeye başladılar. Birçok askeri uçak üreticisi firma, kendi devletlerinin askeri uçak gereksinimini karşılamak için rekabet ediyorlar ve bu firmalar arasındaki seçim daha çok fiyat, performans ve üretim hızı arasındaki ilişki değerlendirilerek karara bağlanıyor.



</doc>
<doc id="198371" url="https://tr.wikipedia.org/wiki?curid=198371" title="Geller etkisi">
Geller etkisi

Geller etkisi kişinin, metal nesneleri, dokunarak veya dokunmadan sözde paranormal olarak eğip bükmesi ve saatleri dokunmaksızın paranormal olarak durdurması veya hızlı çalıştırması fenomenine ve bu tür olaylarda söz konusu olan etkiye Parapsikoloji’de verilen addır. Kontrollü bilimsel deneylerle ispatlanmamıştır, dolayısıyla bilimsel gerçekliği yoktur.

Terim, bu tür sözde paranormal fenomenler oluşturmada eşine pek rastlanmamış bir yeteneğe sahip olmasından dolayı İsrailli Uri Geller’in adına ithafen ortaya atılmıştır.

Uri Geller’in önceleri paranormal olarak adlandırılmış, ancak artık birer illüzyondan ibaret olduğu anlaşılan bu yeteneğini ortaya koyduğu gösteriler, önce Cambridge Üniversitesi uzmanları ve Dr. Andrija Puharich tarafından, daha sonra Londra'daki Birbeck Koleji Fizik Bölümü'nde, Prof. John Hasted, Prof. David Bohm ve Prof. John Taylor tarafından incelenmiştir. Geller, bu incelemelerin hiçbirinde yeterli derecede kontrol uygulanmasına izin vermemiştir. Uri Geller’in yeteneklerini en fazla incelemiş olan araştırmacı, nörolog ve tıbbi aygıtlar uzmanı olan Dr.Andrija Puharich’tir.

Andrija Puharich incelemeleri sonunda Geller etkisi denilen bu güce ilişkin şu iddialara varmıştır:


Geller’in psişik yeteneğini göstermek üzere çeşitli ülkelerde çeşitli televizyon kanallarına çağrılması konunun popüler olmasını sağlamıştır. Gösterileri sırasında çekilen görüntülerin dikkatli incelenmesi ile yaptığı işin paranormal bir olay değil bir illüzyondan ibaret olduğu açıkça görülmüştür.

Kendisi de eski bir illüzyonist olan James Randi, Uri Geller'in telekinezi, kaşık bükme ve benzeri şovlarını kendi de tekrarlayıp, nasıl yapıldığını açıkça göstererek Geller'in doğaüstü güçlerinin gerçekte illüzyon ve aldatmacalar olduğunu ortaya koymuş, Geller için "şarlatan" tanımlamasını kullanmıştır. Bu söz üzerine Uri Geller, James Randi'ye karşı tazminat davası açtı. 9 Aralık 1994'te sonuçlanan davayı James Randi kazandı. Mahkeme masrafları Uri Geller tarafından ödendi.






</doc>
<doc id="198375" url="https://tr.wikipedia.org/wiki?curid=198375" title="Bitkisel psişizm">
Bitkisel psişizm

Bitkisel psişizm, psişik araştırmacılarca bitkilerdeki psişik fenomenler bütününü ifade eden bir terim olarak kullanılmaktadır. Bitkiler üzerinde çalışan parapsikologlara göre, bitkiler, çevrelerindeki insanların heyecan ve düşüncelerine duyarlıdır, onların da birtakım heyecan halleri ve bellekleri bulunmaktadır ve insanlarla iletişim kurmalarını sağlayacak birtakım güçleri vardır.

Bitkiler üzerinde parapsikolojik araştırmalar 1960’lı yıllarda başlamıştır. Bitkiler üzerinde psişik deneyler yapmış ve bu alanda en fazla katkı sağlamış isimler arasında, Backster etkisini keşfeden ve yalan makinesinin mucidi olan Cleve Backster (ABD), Uluslararası İş Makineleri Kurumu’nun araştırma kimyageri Marcel Vogel, Ambrose ve Olga Worrel sayılabilir. Rus bilim adamlarının da bitkisel psişizm alanında önemli katkıları olmuştur.

Bitkiler üzerinde çalışan Parapsikologlar bitkisel psişizmle ilgili şu sonuçlara varmışlardır:




</doc>
<doc id="198385" url="https://tr.wikipedia.org/wiki?curid=198385" title="Alper Sezener">
Alper Sezener

Alper Sezener (d. 1977, İstanbul) Türk çağdaş öykü yazarı.

Hacettepe Üniversitesi Felsefe Bölümünde lisans, Antropoloji Bölümünde yüksek lisans ve doktora öğrenimi gördü. Çeşitli gazete ve dergilerde şiir, deneme, öykü ve makaleleri, Abdullah Baştürk İşçi Öyküleri 2004 ile Ümit Kaftancıoğlu Öykü Yarışması 2005 kitaplarında öyküleri yayınlanan yazar, aynı zamanda Edebiyatçılar Derneği üyesidir.




</doc>
<doc id="198399" url="https://tr.wikipedia.org/wiki?curid=198399" title="Hadis hâfızı">
Hadis hâfızı

Hadis hâfızı, "Hadis nakil ve rivayetini meslek edinip çok miktarda hadisi ezbere bilen kimse" demektir. Bu unvanı alan kişinin Hadis ilminde üst seviyede olduğunu gösterir.

Hadis ezberleme adeti, bu ilimlerle ilgilenenler (Muhaddis) arasında İslam'ın ilk dönemlerinden itibaren var olan bir adettir. Ancak bu muhaddisler arasında Hadis hâfızı unvanına layık görülmüş kişiler oldukça az sayıdadır. Çünkü, bu unvana sahip olmak için, kişinin Hadis ilmi ile ilgili bütün inceliklerini bilmesi, Sahih ile Mevzu'yu birbirinden ayırabilmesi, Cerh ve Ta'dil konusunda uzmanlaşmış olması ve otoritesinin herkesçe kabul edilmesi gerekir.


</doc>
<doc id="198464" url="https://tr.wikipedia.org/wiki?curid=198464" title="Yürüyen Köşk">
Yürüyen Köşk

Yürüyen Köşk, Yalova Millet Çiftliği'nde 1929 yılında yapılan dikdörtgen planlı, iki katlı, yarı kagir köşk.

Gazi Mustafa Kemal, ilk kez 1927'de geldiği Yalova'da önceleri satın aldığı Baltacı Çiftliği'ndeki çadırda kalıyordu. Kenti çok seven Mustafa Kemal, pek çok kez ziyaret ettiği kentten 21 Ağustos 1929 tarihinde Bursa ziyareti için geçti. Ertuğrul Yatı'yla kente gelen Mustafa Kemal'in dikkatini Yalova iskelesi yakınındaki Millet Çiftliği içindeki büyük bir çınar ağacı çekti.

Çınarın görüntüsünden etkilenen Atatürk’ün isteğiyle yat durduruldu. Yatın teknesiyle karaya çıkıldı. Çınarın gölgesinde bir süre dinlenen Atatürk, ulu çınarın civarına bir köşk yapılması emrini verdi.

21 Ağustos 1929 tarihinde inşasına başlanan köşk 22 gün sonra 12 Eylül'de tamamlandı.

Atatürk, 1930 yazında bir gün köşke gittiğinde, orada çalışanlar, yandaki çınar ağacının dalının köşkün çatısına vurduğunu, çatı ve duvara zarar verdiğini söyleyerek, çınarın köşke doğru uzanan dalını kesmek için izin istediler. Atatürk ise, çınar ağacının dalının kesilmesi yerine, binanın tramvay rayları üzerinde biraz ileriye alınmasını istedi.

Bu görev, Yalova'nın bağlı olduğu İstanbul Belediyesi’nden Fen işleri Müdürü Yusuf Ziya Erdem'e verildi. Erdem, başmühendis Ali Galip Alnar ve teknik elemanlarla Yalova’ya gelerek çalışmalara başladı. Çalışmalara temel kazarak başlayan ekip temel seviyesine indi ve İstanbul’dan getirilen tramvay rayları, binanın temeline yerleştirildi. Uzun uğraşlar sonunda bina, temelin altına sokulan raylar üzerine oturtuldu.

8 Ağustos 1930 günü öğleden sonra yürütme çalışması başladı. Bu çalışmayı Mustafa Kemal, Makbule Atadan, Vali Vekili Muhittin Üstündağ, Emanet Fen Müdürü Yusuf Ziya Erdem, İstanbul’dan gelen mühendisler ve gazeteciler izlediler.

Köşkün yürütülme işlemi iki aşamada yapıldı. 8 Ağustos günü, öncelikle yapının teras bölümü, geri kalan iki gün içinde de, ana binanın raylar üzerinde yürütülmesi işlemi tamamlandı ve bina, 5 metre kadar doğuya kaydırıldı. Böylelikle köşk yıkılmaktan, çınar ağacı kesilmekten kurtuldu. Ayrıca köşk o günden sonra Yürüyen Köşk olarak anılmaya başlandı.

Köşkün kaydırılması Mustafa Kemal'in çevre bilincine verdiği önemi göstermesi açısından önemli bir olaydır. Bu olay hem köşkün hem de Yalova'nın bilinirliğini arttırdı.

Mustafa Kemal Atatürk, bu olaydan sonra da pek çok kez geldiği Yalova'da bu köşkte ve çınar ağacının altında dinlendi. Ölümünden sonra sahip olduğu tüm taşınmazlar gibi köşkü de Türk milletine bağışladı.

Atatürk'ün ölümünden sonra köşkün ünü azaldı. Uzun süre sahipsiz kalan köşk 2006 yılında Yalova Belediyesi bakıma alındı ve onarılarak müze olarak açıldı. Yürüyen Köşk bu olaydan sonra yeniden eski ününe kavuştu.

Yalova sahilinde, bugün Atatürk Bahçe Kültürleri Merkez Araştırma Enstitüsü içinde bulunan bina, dörtgen planlı, iki katlı ve ahşap bir yapıdır.

Binanın üstü Marsilya kiremitle örtülü, oturtma çatılıdır. Cepheler ahşap kaplamalı olup, kat arasında profilli kat silmesi ve değişik süslemeli tahtalarla kaplanmıştır. Pencereler ve pencere kepenkleri klasik yapılı katlanır kapaklıdır. Kat döşemeleri girişi kara mozaik ve mermerdir. Üst kat ise normal ahşap döşemelidir. Duvarlar, Bağdadi üzeri, çimento harçlı sıvalı ve sıvanın üstü boyalıdır.

Binaya batıdaki kapıdan girilir. Girişte solda küçük bir bölüm vardır. Burası Atatürk köşkte yaşarken çay ve kahve ocağı olarak kullanılıyordu, günümüzde ise vestiyerdir. Girişte, tam karşıda küçük bir tuvalet bulunmaktadır. Tuvaletin hemen yanında küçük bir oda vardır.

Denize bakan yönde toplantı salonu dikkati çeker. Atatürk’ün çok sevdiği gramofonu da buradadır. Bu salonun denize bakan üç yanı da boydan boya kristal camlı kapılarla kaplıdır.

Giriş kapısının hemen sağındaki ahşap merdivenlerden üst kata çıkılır. Merdiven altında yarı bodrum şeklinde, dışarıdan girilen su ısıtma merkezi bulunmaktadır. Demir dökümlü, dereceli ve termostatlı kazanda ısınan su, borularla üst kata çıkmaktadır.

Çıkışta, yine tam karşıda küçük bir tuvalet ve banyo vardır. Alt katta ve üst kattaki bu tuvalet ve banyolarda, üst katta Atatürk’ün yatak odasına, alt katta oturma odasına açılan birer kapı vardır. Soldaki Atatürk’e ait dinlenme odası aynı zamanda terasa açılır.

Bu odanın tam karşısında L şeklinde küçük bir yatak odası bulunur. Odanın duvarlarında çiftliğe ait çeşitli resimler asılıdır. Merdivenin hemen sol tarafında bir dolap ve bu dolapta 32 kişilik Belçika porseleni yemek takımı, yine 32 kişilik çatal-bıçak ve kaşıklar, 2 kristal sürahi, Atatürk’e ait yorgan, yastık, çarşaf ve masa örtüleri bulunmaktadır.

Buradan 8 basamaklı bir merdivenle ikinci bir alana inilir. Buradan da tahta iskeleye geçilir. İskele yaklaşık 30 metre uzunluğunda, 2 metre genişliktedir. Köşkün yer değiştirmesine sebep olan, yaşlı çınar ağacı, köşkün hemen batısındadır.

Yürüyen Köşk’ün yaklaşık 50 metre kadar batısında jeneratör odası, köşk ile aynı tarihte yapıldı. Burada bulunan 110 voltluk Siemens marka elektrik motoru ile Köşk’ün aydınlatılması sağlanırdı.



</doc>
<doc id="198470" url="https://tr.wikipedia.org/wiki?curid=198470" title="Atatürk Köşkü">
Atatürk Köşkü

Atatürk Köşkü, aşağıdaki anlamlara gelebilir:



</doc>
<doc id="198478" url="https://tr.wikipedia.org/wiki?curid=198478" title="Senkronize yüzme">
Senkronize yüzme

Senkronize yüzme veya diğer adıyla su balesi, yüzme ile dans ve jimnastiğin harmanlanarak yapıldığı bir spordur. 1800'lü yılların sonunda ortaya çıkmış olmasına rağmen uzun yıllar sirk ve panayırlarda gösteri şeklinde sunuldu. 1952 yılında Uluslararası Yüzme Federasyonu tarafından tanındı. 1973'te ilk kez Senkronize Yüzme Dünya Şampiyonası yapıldı. 1984'te Olimpiyat programına dahil edildi.

Senkronize yüzme iki kişi veya takım olarak yapılabilir.Takım halinde yarışlarda genellikle sporculardan biri lider olur ve takımı o yönetir.Bu lider bazen önde bazen de ortada olur ancak yarışma esnasında seyirci liderliği fark etmez. Puanlamayı da farklı ülkelerden hakemler yapar. Havuza atlamadan önceki duruş, havuza atlayış,havuzdan çıkıştaki uyum,puan beklerken sıralanma,hakem ve seyirciyi selamlama, müziğe uyma, arkadaşa-takıma uyma,su altındaki uyum,mayoların FINA nın belirttiği kurallar çerçevesinde olması gibi unsurlar 10 üzerinden puanlanır.Hemen hemen tüm sporcular senkronize yüzme sporunun aynı zamanda artistik bir yönünün olması dolayısıyla suya dayanıklı makyaj ve saçlarıyla yarışırlar.


</doc>
<doc id="198511" url="https://tr.wikipedia.org/wiki?curid=198511" title="Hans-Gert Pöttering">
Hans-Gert Pöttering

Hans-Gert Pöttering (d. 15 Eylül 1945 - Bersenbrück, Niedersachsen) Alman muhafazakar CDU partisine üye olan bir politikacıdır, ve şu an Avrupa Parlamentosu başkanıdır.

1979'dan bu yana Avrupa Parlamentosu'nun üyesi olan Pöttering, ilk seçimlerden bu yana hizmet eden 14 üyeden biridir. 1984 ila 1994 arasında Güvenlik ve Savunma başkanlığı yapmış, 1994'den 1996'ya kadar da Avrupa Halk Partisi başkanlığını yönetmiştir. Bunun sonucunda Amsterdam Antlaşmasını sağlamıştır.

2007 yılındaki seçimlerde, 689 geçerli oyun 450'sini alan Pöttering, Avrupa Parlamentosu başkanı olmuştur.

Pöttering, Bad Iburg'da yaşamaktadır, katoliktir, evli ve iki erkek çocuk sahibidir.



</doc>
<doc id="198523" url="https://tr.wikipedia.org/wiki?curid=198523" title="Miken">
Miken

Miken (Antik Yunanca: Μυκῆναι "Mykēnai" veya Μυκήνη "Mykēnē"), Yunanistan'daki bir arkeolojik sit alanıdır. Atina'nın 90 km güneybatısında, kuzeybatı Mora'da bulunur; Argos 11 km güneyinde, Korint ise 48 km kuzeyinde bulunur. Sarayın bulunduğu tepeden Argolis ve onun ötesinde Saronik Körfezi görülebilir.

MÖ 2. binyılda, Miken Yunan uygarlığının en önemli merkezlerinden biriydi ve Güney Yunanistan'ın çoğunu kontrol eden güçlü bir askeri merkezdi. Yunan tarihinin MÖ 1600'den MÖ 1100'e kadar olan kısmı Miken dönemi olarak adlandırılır.

Miken, 1999 yılında Dünya Mirası olarak ilan edilmiştir.


</doc>
<doc id="198527" url="https://tr.wikipedia.org/wiki?curid=198527" title="Hristiyan Demokrat Birliği (Almanya)">
Hristiyan Demokrat Birliği (Almanya)

Hristiyan Demokrat Birliği (kısaca CDU, Almanca: "Christlich Demokratische Union Deutschlands"), Hristiyan demokrat ve liberal muhafazakâr görüşte, merkez sağ pozisyonda bir Alman siyasî partisidir. Haziran 2008 yılında beri Almanya'nın, üye bakımından en büyük partisidir.

CDU Başkanı Annegret Kramp-Karrenbauer.

CDU, mezhep farkı gözetmeyen, Hristiyanlığı temel almış, Hristiyan demokrasinin özelliklerini uygulayan bir partidir. CDU'nun politikaları politik Katoliklikten, politik Protestanlıktan ve ayrıca neoliberalizm, mali muhafazakârlık ve ulusal muhafazakârlıktan etkilenmiştir.

CDU sosyal market ekonomisini ilk savunan partidir. Ancak Helmut Kohl'ün 82-98 arasındaki şansölyelik döneminde daha liberal bir ekonomik politika uyguladılar. Dış politika konusunda, CDU kendisini Avrupa birleşmesine ve ABD ile güçlü ilişkilerine adamıştır. Avrupa Birliği konusunda ise, Türkiye'nin üyeliğine karşı çıkmaktadır. Onun yerine "imtiyazlı ortaklık" önermektedir. İnsan hakları ihlallerinin dışında, CDU, Türkiye'nin Kıbrıs'ı bağımsız bir ülke olarak görmek istememesinin, üyelerinin birbirlerini tanıması gerektiğini söyleyen AB politikasına karşı olduğunu belirtmektedir. İç politika olarak ise, CDU bürokratik engellerin azaltılmasını ve kültürel geleneklerin korunmasını savunmaktadır.

CDU'nun karşıtları, sosyal demokratik SDP (Almanya Sosyal Demokrat Partisi), sosyalist Die Linke (Sol Parti) ve merkez-sol, çevreci Bündnis'90/Die Grünen (Birlik 90/Yeşiller)'dir. CDU, SPD ve Yeşiller'le koalisyon kurmuştur. Sol Parti ve aşırı sağcı partilerle ise koalisyon kurmamaktadır. Liberal FDP (Hür Demokratik Parti) ise CDU hükümetinin tercih edilen koalisyon ortağıdır çünkü mali politikalarda çok ortak noktaları vardır. Fakat FDP, 2013 seçimlerinde seçim barajını geçemeyerek parlamentoya girememiştir.

Bir muhafazakâr parti olarak CDU suçlara karşı sert cezaları savunmaktadır. Doğal afetler ve ülke içindeki olası terörist saldırılara karşın Bundeswehr'in geliştirilmesini de savunmaktadır. Göçmenler konusunda ise CDU dil kursları ile göçmenlerin entegrasyon girişimlerini desteklemektedir ve göçü daha iyi kontrol etmeyi amaçlamaktadır. Çifte vatandaşlığın sadece ender durumlarda verilmesini savunmaktadır.

CDU, II. Dünya Savaşı'nın hemen sonunda, Nazi diktatörlüğünün yıkılmasının ardından, Almanya'da yeni bir siyasi düzen ihtiyacı belirdikten sonra eski Merkez Parti'li üyeler tarafından, sadece Katolikleri değil, Protestanları da kapsayan, liberal ve muhafazakâr bir parti olarak kuruldu. Weimar Cumhuriyeti'nin çöküşünden öğrenilen derslerden biri demokratik partilerin uyumsuzluğunun Nazi Partisi'nin yükselişinin en önemli nedenlerinden biri olmasıydı. Bu yüzden halk, selefi olmayan yeni bir parti kurdu ve adına "Birlik" adını verdi. Berlin'deki ilk CDU lideri Andreas Hermes, 20 Temmuz suikast girişimine katıldığı için, ilk parti başkanı ve Merkez Partisi eski üyesi Konrad Adenauer ile Nazi Almanyası tarafından yakalandı.

CDU 1949'daki kuruluşundan sonra 20 yıl boyunca Batı Almanya'daki dominant parti oldu. 1963'e kadar Konrad Adenauer'in yönetimi altında kaldı. O yıl, ekonomi eski bakanı Ludwig Erhard, Adenauer'in yerine geçti. Erhard, Hür Demokrat Parti (FDP)'nin mali ve ekonomik politikalardaki anlaşmazlıklar nedeniyle koalisyondan çekilmesi nedeniyle, istifa etti. Sonuç olarak, Almanya Sosyal Demokrat Partisi (SDP) ile büyük bir koalisyon kuruldu ve Şansölye CDU'nun yeni başkanı Kurt Georg Kiesinger oldu.

Ancak SPD popülarite kazandı ve 1969 genel seçimlerinde FDP ile koalisyon kurdu ve böylelikle CDU 1982'ye kadar muhalefette kaldı. FDP, SPD ile mali ve ekonomik politikalarda anlaşamayıp, liberal-sosyalist SDP-FDP koalisyonundan çekildikten sonra 1982'de CDU ile koalisyon kurdu. CDU başkanı Helmut Kohl 1982'de Batı Almanya'nın yeni şansölyesi oldu ve onun CDU-FDP koalisyonu 1983 seçimleriyle de onaylandı. 1990'daki Alman Bundestag seçimleri de yönetimdeki CDU-FDP koalisyonuna destek vererek, Almanya'nın birleşmesine giden yolda halk desteği olduğunu gösterdi.

Doğu Almanya'daki hükümetin yıkılışı ile birlikte, Batı Alman şansölyesi Kohl, Fransa, Birleşik Krallık ve ABD'nin büyük desteğiyle, Almanya'nın birleşmesi gerektiği mesajını verdi. 3 Ekim 1990'da, Alman Demokratik Cumhuriyeti hayatına son verdi ve toprakları yeniden Almanya'ya bağlandı. Doğu Almanya CDU'su da, Batı Almanya'daki ile birleşti. Aynı yıl, birleşen cumhuriyette seçimler yapıldı. Kohl, yeniden seçilse de, parti, eski Doğu Almanya'nın ekonomik gerilemesi ve batıdaki vergi artışı nedeniyle popülaritesinin bir kısmını kaybetti. Yine de 1994 seçimlerinde, ekonomik düzelme sayesinde az farkla seçimleri kazandı.

Helmut Kohl, partisinin 1998'deki seçim kaybına kadar başkanlığa devam etti. O yıl Wolfgang Schäuble başkanlığa geçti. Ancak 2000'lerin başında Schäuble partideki finansman skandalı nedeniyle istifa etti ve yerine Angela Merkel geçti. 1998 seçimlerinde CDU oyların %28.4'ünü kardeş parti Hristiyan Sosyal Birliği (CSU) ise oyların %6.7'sini aldı. Bu 1949'dan beri CDU ve CSU'nun aldığı en düşük oy oranıydı. Bu yüzden 2005'te kadar Gerhard Schröder'in başkanlığında bir Sosyalist-Yeşiller koalisyonu görev aldı. 2002'de CDU oy oranını %29.5, CSU da %9'a arttırdı. Ancak bu sonuçlar CDU-CSU-FDP üçlüsünün yönetimi almasına yetmedi.

2005 erken seçimlerinde, CDU, yönetimdeki SPD'ye büyük bir fark attı, ondan fazla eyaleti kazandı. CDU/CSU ve SPD partileri şansölyenin kim olacağı konusunda tartışmaya girdi. İki parti de şansölyeliği istiyordu. 3 hafta süre müzakereler sonucu, Merkel'in şansölye olmasına, SPD'nin de kabinedeki 16 koltuğun 8'ine sahip olmasına ve bu koltukların en prestijlilerinden olmasına karar verildi. 14 Kasım'da koalisyon anlaşması partiler tarafından kabul edildi. 22 Kasım'da 397'ye 217 oy oranıyla Merkel'in şansölyeliği kabul edildi.

CDU'nun 28 Temmuz 2008'e göre 530,755 üyesi vardır. Bunların %74.6'si erkek, %25.4'ü kadındır. Kadın oranı Almanya'nın doğusunda batısına göre daha fazladır.

Partinin geleneksel kaleleri genel olarak kırsal ve Katolik kesimdedir (Eifel, Münsterland, Sauerland, Fulda, Emsland, Oldenburger Münsterland, Thüringen Eichsfeld).

CSU da CDU gibi II. Dünya Savaşı'ndan sonra kuruldu ve genel olarak insan hayatına Hristiyan bakış açısıyla bakıyorlardı. Parlamentoda (Bundestag), CDU, CSU ile aynı grupta temsil ediliyordu. Bu grup CDU/CSU olarak ya da resmi olmayan şekilde "Birlik" olarak adlandırılmaktaydı ve bu, iki parti arasında "Fraktionsvertrag" adı verilen bir bağlılık anlaşmasına bağlıydı. CDU ve CSU'nun gençlik kolları da ortaktır. (Junge Union)

CDU ve CSU'nun merkezi politikaları farklı değildir ancak yasal ve organizasyon bazında ayrı iki partidirler. CDU ve sosyal bakımdan daha muhafazakâr CSU arasındaki farklılıklar geçmişte çatışmalara sebep oldu. En önemli ve ciddi olay 1976'da, Franz Josef Strauß'un yönettiği CSU, bir parti konferansında CDU ile ortaklığını bitirmesi oldu. Karar, CDU'nun Baverya'da CSU'ya karşı aday sürmesi tehdidiyle geri çevrildi.




</doc>
<doc id="198530" url="https://tr.wikipedia.org/wiki?curid=198530" title="Robert Malm">
Robert Malm

Robert Malm (d. 21 Ağustos 1973, Dunkerque, Fransa), Fransız asıllı Togolu futbolcudur. Mayıs 2006 tarihinde Fransa'nın Montpellier HSC kulübünde forma giymektedir.

Togo millî futbol takımında da görev yapan futbolcu, 2006 FIFA Dünya Kupası'nda Togo millî futbol takımının kadrosunda da yer aldı.



</doc>
<doc id="198535" url="https://tr.wikipedia.org/wiki?curid=198535" title="NGC 1499">
NGC 1499

NGC 1499 (ayrıca Kaliforniya bulutsusu olarak da bilinir), Kahraman takımyıldızında bulunan, gökadamızın Avcı kolu'nda yer alan büyük ve nispeten yakın bir salma bulutsusudur. Adını ABD'nin eşisimli eyaletinin biçimine olan benzerliğine borçludur. Çok düşük aydınlığı nedeniyle, görünür dalga uzunluğunda gözlemlenmesi oldukça güçtür. Kaliforniya bulutsusu E. E. Barnard tarafından 1884 yılında keşfedilmiştir.

Bulutsu, başlıktaki resimde de görülen en parlak yıldız olan, aşırı sıcak, O sınıfı Xi Persei (ξ Per) tarafından yayılan ışınım nedeniyle parlamaktadır. Bu bölgede birçok karanlık bulutsunun da var olduğu bilinmektedir. Bu nedenle, Kaliforniya Bulutsusu muhtemelen büyük bir karanlık bulutun en parlak parçasıdır. Bulutsu, uzayda 100 ışık yıllık bir alana yayılmaktadır.

Kesinlikle Avcı kolu içerisinde yer almasına ve tahminlerin çoğunun bulutsuyu 1500 ışık yılı uzaklıkta konumlandırmasına rağmen, Kaliforniya Bulutsusu'nun uzaklığı kesin olarak bilinmemektedir. Hipparcos Kataloğu'na göre, Xi Persei yıldızının en kesin uzaklığı kabaca 1800 ışık yılı olarak belirtilse bile, bu değer rahatlıkla 500 ışık yılı ileride veya geride olabilir.



</doc>
<doc id="198539" url="https://tr.wikipedia.org/wiki?curid=198539" title="Elektronik veri değişimi">
Elektronik veri değişimi

Farklı kuruluşlardaki uygulamalar arasında yapısal veri değişimidir.İş dünyasında kullanılan kâğıt belge değişiminin yerine geçmektedir.Bu yönü sebebiyle Elektronik Ticaret'le de alakalıdır.EDI uygulamalarında veri, yapısal bir formatta transfer edilmektedir.Dünya çapında ticaretin kolaylaştırılması amacıyla kurulan BM 4.Çalışma Grubunun bir girişimi olan bu formata EDIFACT (İdari, Ticaret ve Nakliyata İlişkin Elektronik Veri Değişimi) adı verilir.Girişim ticari verilere elektronik yoldan ulaşmak için bir dünya standardına gereksinim duyulmuş ve on yıl evvel, uluslararası ticaretin etkinliğini artırmak için başlatılmıştır.Standartlaşma 1987 yılında başlamıştır. EDI organizasyonlar arası bilgi paylaşma ve değişim yeteneğine sahip olan bir iletişim paketi kullanılarak, bir bilgisayar ve diğeri arasında elektronik olarak bilgi değişiminin yapıldığı bir sistemdir.




</doc>
<doc id="198546" url="https://tr.wikipedia.org/wiki?curid=198546" title="Çırağan Baskını">
Çırağan Baskını

Çırağan Baskını ya da Çırağan Sarayı Vak'ası, 20 Mayıs 1878'de gerçekleştirilen, Çırağan Sarayı'nda tutulan eski Osmanlı padişahlarından V. Murad'ı kurtarmak ve tekrar tahta geçirmek amacıyla yapılan ihtilâl girişimidir.

Padişah II. Abdülhamit'in karşıtlarından Ali Suavi ve beraberindeki 150 kadar kişi teknelerle Çırağan Sarayı'na çıkartma yaptı ve sarayın muhafızlarını etkisiz hâle getirdi. Asiler, V. Murad'ın tutulduğu bölmeye ulaştılar ancak akli dengesi yerinde olmayan V. Murad korkuya kapıldı ve asilerle gitmeyi reddetti. Ali Suavi eski padişahı ikna edemedi. Bu arada, yetişerek olaya müdahele eden Beşiktaş Muhafızı Yedisekiz Hasan Paşa komutasındaki askerler asilerden 60'ını öldürdüler. Hasan Paşa, kalın bir sopayla başına vurarak Ali Suavi'yi öldürdü ve bu başarısız ihtilâl girişimini bastırdı.

İhtilâl başarısızlıkla ve isyancıların başı olan Ali Suavi'nin öldürülmesi ile sonuçlanmıştır.

V. Murad II. Abdülhamid için artık bir rakip olmaktan çıkmıştır.

Olayı öncesi ve sonucuyla birlikte kurgu da eklenerek aktarılan Çırağan Baskını adlı mini dizi 2014 yılında TRT'de yayınlanmıştır.

Çırağan Baskını, TRT 1'de yayınlanan Filinta isimli ES Film'in yapımcılığını üstlendiği dizinin 49. Bölümüne konu olmuştur. Şehzade Murad'ı Uğur Uludağ, Sultan II. Abdülhamid'i de Hakan Kurtaş oynamıştır.


</doc>
<doc id="198563" url="https://tr.wikipedia.org/wiki?curid=198563" title="Ovacık, Tavas">
Ovacık, Tavas

Ovacık, Denizli'nin Tavas ilçesine bağlı bir mahalle.


</doc>
<doc id="198573" url="https://tr.wikipedia.org/wiki?curid=198573" title="Komşuluk">
Komşuluk

Komşuluk veya komşuluk ilişkileri, birbirine bitişik veya yakın yerlerde yaşayan kişilerin arasındaki sosyal ilişkidir. Komşu olmanın doğurduğu birtakım hak ve görevlerin yanı sıra bunların sağlandığı bir ilişkiler düzeni bulunmaktadır.

Bu ilişki hem Türk töresinden hem de İslami referanslardaki komşu hakkına ilişkin düzenlemelerden kaynaklanmaktadır.


</doc>
<doc id="198598" url="https://tr.wikipedia.org/wiki?curid=198598" title="Mermer kedisi">
Mermer kedisi

Mermer kedisi ("Pardofelis marmorata"), kedigiller (Felidae) familyasından Güneydoğu Asya'da yaşayan küçük bir kedi türü.

Mermer kedisi ev kedisinden biraz daha büyüktür. Uzunluğu 55 cm olup, buna ilaveten 50 cm uzunluğunda bir kuyruk gelir. Postunun deseni, kendisinden çok daha büyük olan bulutlu parsa benzer. Postunda sarı zemin üzerinde büyük, siyah ve iç kısımlarında kenar kısımlardan daha soluk olan, düzensiz şekilli, lekeler vardır. Akrabası olmadığı halde figür olarak, aynı bölgelerde yayılım gösteren bengal kedisini andırır. Mermer kedisi çok sık olarak, kediler için tipik olan kambur duruşu alır. Öyle ki çok uzun süre boyunca başka bir duruş göstermediği olur.

Mermer kedisi, karasal Güneydoğu Asya'da Malezya Yarımadası'ndan Himalayalar'ın eteklerine kadar ve Sumatra ile Borneo'da dağılmıştır. Tropik yağmur ormanları yaşam alanıdır.

Tek başına dolaşan mermer kedisi, sincapları, kurbağaları, kuşları ve Böcekleri avlar. Yere bağımlı Bengal kedisinden farklı olarak mermer kedisi, çoğunlukla ağaçların dalları üzerinde hareket eder. Böylece Bengal ve mermer kedileri birbirleriyle rekabet oluşturmazlar

Büyüklüğü sebebiyle mermer kedisi doğal olarak, yıllar boyunca, küçük kediler (Felinae) alt familyasına dahil edilmiştir. Modern DNA analizlerinden sonra şaşırtıcı olarak, bu kedinin büyük ihtimalle aslan, kaplan gibi büyük kedilerle (Pantherinae) çok daha yakın akaraba olduğu sonucu ortaya çıkmıştır. Hatta bu kedi, büyük ve küçük kediler arasında bağlantı elemanlığına yakın durumdadır. Ayrıca mermer kedisinin, vaşaklarla akraba olabileceği yönünde de yeni emareler mevcuttur.



</doc>
<doc id="198603" url="https://tr.wikipedia.org/wiki?curid=198603" title="Mensur">
Mensur

Mensur, ölçülü bir yazı türü olan nazımın karşıtıdır. Bir düşünceyi dil kurallarına uygun biçimde yazma metodu olan nesir, düşüncelerin iletimine daha elverişlidir. Ama nazıma göre çok geç oluşmuş, ancak matbaanın bulunuşundan sonra gelişmiştir.

Nazmın etkisinde gelişen eski edebiyatlarda, şiirli düzyazılar da geçerliydi. Sözgelimi, Divan Edebiyatı nesrinde ("inşa"), sözcük grupları ve cümle sonlarında ses uyumları ("seci") aranıyordu. Böylece nesirde, şiirin bazı kuralları uygulanıyor ve süslü bir anlatım biçimi alıyordu. Eski Türk edebiyatında Sinan Paşa'nın (1437-1486), Nefi'nin (1572-1635), Fuzûlî'nin (1480-1566) ünlü


</doc>
<doc id="198610" url="https://tr.wikipedia.org/wiki?curid=198610" title="1-2-3 Sonsuz... Sonsuz Bilimin Gerçekleri ve Çözümlenmesi">
1-2-3 Sonsuz... Sonsuz Bilimin Gerçekleri ve Çözümlenmesi

1-2-3 Sonsuz... ya da özgün adıyla One Two Three...Infinity : Facts and Speculations of Science, on yaşında bir çocuğun dahi anlayabileceği bir dille, matematik ve bilimin nasıl işlediğini anlatır. Her seviyeden okura hitap eden kitabında George Gamow, matematiğin pek çok ünlü çözülememiş probleminden bahseder. Dört Renk Problemi ve Fermat'nın Son Teoremi gibi problemlerin bu kitabın uyandırdığı ilgi ile çözüldüğü düşünülür. 120'den fazla görselle zenginleştirilmiş olan kitap, sonsuz serilerin ilginç gerçekleri, korsanların gizli hazinesinin sanal sayılar yardımıyla nasıl bulunabileceği gibi konuları eğlenceli bir dil ile okuruyla paylaşır.


</doc>
<doc id="198621" url="https://tr.wikipedia.org/wiki?curid=198621" title="Cradle Song">
Cradle Song

Cradle Song (Ninni) Sharron Miller tarafından yazılan, yönetilen ve yapılan kısa dramatik filmdir. Oyuncuları arasında Richard Gates ve Cherly Waters'da bulunmaktadır. Filmde çiftçilikle uğraşan bir çiftin, kadının hamileliyle uğraşırken,ilk çocuklarının ölümünün acısını tekrar yaşaması anlatılıyor. 
Cradle Song Internet Movie Database


</doc>
<doc id="198628" url="https://tr.wikipedia.org/wiki?curid=198628" title="Wolverine Worldwide">
Wolverine Worldwide

Wolverine World Wide, Inc. 1883'te kurulmuştur ve merkezi Rockford, Michigan'dadır. Ayakkabı ve deri ürünleri üreticisidir.


Lisanslı Markaları

Perakende Satış


</doc>
<doc id="198629" url="https://tr.wikipedia.org/wiki?curid=198629" title="Altı Kolay Parça">
Altı Kolay Parça

Altı Kolay Parça ya da özgün adıyla Six Easy Pieces, sıra dışı öğretme yöntemiyle, fizik profesörleri ve öğrenciler arasında büyük ün kazanmış Richard Phillips Feynman'ın fiziğin temel konuları ve onun öteki bilimlerle ilişkisi üzerine yazılmış denemelerinden oluşur.

Feynman, 1961'den 1963'e kadar, California Teknoloji Enstitüsü'nde dünya çevresinde fizik öğretimini devrimleştiren bir dizi ders verir. Bu ünlü Lectures on Physics (Fizik Dersleri)'nden alınmış "Altı Kolay Parça" bu diziden en kolay ulaşılabilir olanları sunar. Bu altı bölümde, Feynman genel okuruna atomlar, temel fizik, fiziğin diğer bilimlerle ilişkisi, enerjinin korunumu, kütleçekim, kuvantum davranışı gibi konularını tanıtır.


</doc>
<doc id="198635" url="https://tr.wikipedia.org/wiki?curid=198635" title="El-Sabah Hanedanı">
El-Sabah Hanedanı

El-Sabah, (Arapça: الصباح), Kuveyt'in kraliyet ailesidir. 1752'de Birinci Sabah'in Şeyhliğinden beri hükümleri sürmektedirler ve kökleri Kuveyt'e on yedinci yüzyılda göç eden Beni Utub kabilesine dayanır. Bölgeye Bani Halit kabilesi onlardan önce gelmişti, ama kabile bölgeyi terk edince topraklar Al-Sabah'lara kalmıştı. Daha sonra gelen Şeyhler Birinci Sabah'ın torunlarıdır.

Kuveyt Emiri hükümet'in başındadır ve aile konsey reisi tarafından seçilir. Bu konsey Al-Sabah ailesinin en üst ve kıdemli üyelerinden oluşmaktadır. Al-Sabah ailesi kalıtsal değildir ve Emirlik her zaman babadan oğla geçmez.

Ailenin tüm üyelerine Emiri Divan tarafından aylık verilir. Ülkenin savunma bakanı, dış işleri bakanı, iç işleri bakanı ve enerji bakanı bu ailedendir.

1837 – 1915 yılları arası Şeyh olan Mübarek ölünce, oğlu Cabir yerine geçmiş ve 1915 – 1917 yılları arası Şeyhlik yapmıştı. Cabir ölünce yerine kardeşi Salim geçmiş ve 1917 – 1921 arası Şeyh olmuştu. Onlardan sonra gelen Şeyh ve Emirler bu iki kardeşin torunlarıdır ve bu olay Al-Cabir ve Al-Salim dallarının oluşmasına sebep olmuştur. Çoğu kez bu iki dalın arasında gerginlik oluşmuştur ve bu nedenden dolayı bir dahaki gelen Emir'in aydı daldan olmaması bir gelenek haline gelmiştir.
2006 yılında Emir olan Şeyh Sabah'ın üvey kardeşi Şeyh Nawaf'ı Veliaht Prensi ilan etmesi bu nedenlerden dolayı gerilim yaratmıştı, çünkü iki kardeşte ailenin Al-Cabir dalındandı. Bu olayı daha da çekiştiren Sabah'tan önce kısa bir sure için Emir olan, ve Al-Salim dalından gelen Şeyh Saad'in yerine iki Al-Cabir üyesinin gelmesiydi.

1977 – 2006 arası Emir olan Şeyh Cabir Al-Ahmet Al-Cabir Al-Sabah hayatini kayıp edince yerine Veliaht Prensi olan Şeyh Saad Al-Abdullah Al-Salim Al-Sabah geçmişti. Bu durumda Şeyh Sabah Başbakanlık görevini sürdürerek Veliaht Prensi olacaktı. Ama sağlık durumu nedenleriyle Şeyh Saad bu görevi sürdüremedi ve çekilmek zorunda kaldı.

Başbakan olan Şeyh Sabah Al-Ahmet Al-Cabir Al-Sabah bu durumda Emir adayı olarak gösterilmişti. Bu pozisyonu kabullenen Sabah 29 Ocak 2006 tarihinde yemin ederek yeni Emir olmuştu.

Emir olan Şeyh Sabah üvey kardeşi Nawaf'ı Veliaht Prensi ve yeğeni Nâsır'ı Başbakan ilan etmişti.

Lokal olarak Al-Sabah ailesinin her ferdine eğer erkekse "Şeyh", kadın ise "Şeyha" diye hitap edilir. Bu başlık saygı ifadesidir.






</doc>
<doc id="198636" url="https://tr.wikipedia.org/wiki?curid=198636" title="Alitalia">
Alitalia

Alitalia – Società Aerea Italiana, () İtalya'nın ulusal ve bayrak taşıyıcı havayolu şirketi. Merkezi Roma'nın Fiumicino bölgesinde bulunan Alitalia, uçuşlarını aynı bölgede bulunan Leonardo da Vinci Havalimanı merkezli gerçekleştirmektedir.


</doc>
<doc id="198673" url="https://tr.wikipedia.org/wiki?curid=198673" title="Muhammed Necibullah">
Muhammed Necibullah

Muhammed Necibullah Ahmedzai (6 Ağustos 1947 - 27 Eylül 1996), 1987-1992 yılları arasında Afganistan Demokratik Cumhuriyeti'nin devlet başkanı.

Peştun bir ailenin oğlu olarak Kâbil'de doğdu. Habibiye Yüksek Okulunda eğitimine başladı ve Kâbil Üniversitesi'ni 1975'te doktor olarak bitirdi.

1965'te Afganistan Demokratik Halk Partisi'nin (PDPA) "Perşem" hizibine katıldı. 1977'de Merkezi Komite'ye seçildi. 1978'de başarılı hareketler sergiledi ve Devrimci Konsey'e katıldı. Ama PDPA'in "Halk" hizbi üstünlüğü kazandı ve kısa bir süre sonra Tahran'a büyükelçi olarak gönderildi. Bundan sonra Necibullah hükümetten kovuldu ve Avrupa'ya sürgüne gönderildi ardından Afganistan vatandaşlığından da çıkartıldı.

1979'da Sovyetler Birliği'nin Afganistan'a girmesiyle Kabil'e döndü. 1980'de, Gizli Polis (KHAD) başkanlığına getirildi. 1981'de politbüroda yüksek üyeliğe terfi ettirildi. Sovyet yönetimi direnişe karşı başarılı olamayan Babrak Karmal'i 1986'da görevden uzaklaştırdı.

Necibullah, 1986'da Vatan Partisi'nin (Afganistan Demokratik Halk Partisi) Genel Sekreterliğine, 1987'de de Devlet Başkanlığına karşılık gelen Devrim Konseyi başkanlığına getirildi. Yeni bir anayasa benimsendi. Anayasaya eklenen yenilikler; çok partili siyasal sistem, ifade özgürlüğü, bağımsız hukuk gibi kavramlardı. Bu kavramları İslâmi yasaları birleştiren bir anlayışa dayanıyordu. Kasım 1987'de kabul edilen yeni anayasayla ülkenin adı "Afganistan Cumhuriyeti" olarak değiştirildi.

Yıllarca süren başarısız müdahalenin ardından Sovyetler Birliği Mayıs 1988 - Şubat 1989 arasında kuvvetlerini Afganistan'dan çekti. Sovyetler geri çekildikten sonra Afganistan'ın yüzde 85'inde kontrolü kaybeden Necibullah hükümeti mücahitlerle uzlaşmaya çalıştıysa da başarılı olamadı. Mart 1990'da savunma bakanı Şahnavaz Tanay'ın liderlik ettiği bir darbe girişimini engelledi. Sovyetler Birliği ülkeden çekildikten sonra da Necibullah yönetimine yardıma devam ettiler. 1991 yılı sonunda Sovyetler Birliği'nin yıkılmasıyla Necibullah'a verilen Moskova yardımı sona erdi.

Sovyet yardımının kesilmesiyle Afgan ordusunun en önemli gücü olan hava gücü uçaklara yakıt bulunamadığı için işlevsiz hale geldi. Buna rağmen Pakistan'ın kuzeyindeki Peştun gruplardan destek alan mücahitler kısa sürede başkent Kabil'e dayandılar. 16 Nisan 1992'de devlet başkanlığından ve iktidardaki Vatan Partisi'ndeki görevlerinin tümünden istifa etti. Kabil'e giren mücahitler Necibullah yönetimine son verdiler.

İlk olarak Kabil'i terk etmeyi reddeden Necibullah, başarısız bir kaçma girişiminden sonra Kabil'deki Birleşmiş Milletler binasına sığındı. Ardından iktidara gelen Burhaneddin Rabbani yönetimi Necibullah'ı tutuklamak için bir girişimde bulunmadıysa da, ülke dışına çıkmasına da izin vermedi.

Eylül 1996'da Taliban'ın Kabil'i ele geçirmesinden hemen önce Ahmet Şah Mesud'un kaçırma teklifini reddetti. 27 Eylül 1996'da Kabil'e giren Taliban militanları tarafından sığınmış olduğu Birleşmiş Milletler binasından zorla çıkarıldı. İşkence edildikten sonra yaralı haldeyken, kardeşi Şahpur Ahmedzai ile birlikte bir elektrik direğine asılarak öldürüldü.


</doc>
<doc id="198677" url="https://tr.wikipedia.org/wiki?curid=198677" title="Bozdoğan Kemeri">
Bozdoğan Kemeri

Bozdoğan Kemeri ya da bütün dünyada bilinen ve kabul gören mirascısının orijinal adı ile Valens Su kemeri (Yunanca: Άγωγός του ὔδατος, "Agōgós tou hýdatos"; anlamı: "su kemeri"), Romalılar tarafından İstanbul'da yaptırılan su kemeri. Roma İmparatoru Valens tarafından 4. yüzyılın sonlarında tamamlandı. Farklı dönemlerde Osmanlı Sultanları tarafından restore ettirilen su kemeri, şehrin önemli tarihi eserlerinden birisidir.Orta Çağ'da, kentin su ihtiyacını karşılayan su kemerlerinin en önemlilerindendir.

Su kemeri İstanbul Fatih’te, bugün İstanbul Üniversitesi’nin bulunduğu tepe ile Fatih Camii’nin bulunduğu tepe arasında uzanmaktadır. Valens su kemerinin günümüzde ayakta kalan bölümü orijinal uzunluğundan 50 metre daha kısa olan 921 metrelik bölümüdür. "Atatürk Bulvarı", tıpkı tipik bir viyadükte olduğu gibi su kemerini taşıyan ayakların arasından geçerek devam etmektedir.

O zamanki adı Bizans olan şehrin su rezerv sisteminin inşası İmparator Hadrianus döneminde başladı. I. Konstantin zamanında şehrin yeniden yapılanması ve büyümesiyle birlikte hızla artan nüfusun ihtiyacını karşılamak için sistemin daha da genişletilmesine gerek duyuldu.

Su kemeri, suyunu Kâğıthane ile Marmara Denizi arasında kalan tepelerin yamaçlarından alan ve Trakya’nın tepelik bölgelerinden başkente kadar uzanarak şehrin su ihtiyacını karşılayan geniş su kemeri ve kanallar sisteminin - toplam uzunluğu 250 kilometreye kadar uzanan bu sistem antik dönemde yapılmış benzer sistemlerin en büyüğüdür - en son noktasında yer almaktadır. O zamanlar şehre gelen bu su, toplam kapasitesi 1 milyon metre küpten fazla olan üç açık ve Yerebatan Sarnıcı gibi yüzden fazla yeraltı sarnıcında depolanmaktaydı.

Su kemerinin yapımı kayser I. Konstantin'ín hükmettiği 306 ve 337 yılları arasında başlatılmış, 378 yılında kayser Valens tarafından tamamlanmıştır. Valens su kemerinin adı kendisinden gelmektedir. Su kemeri o zaman Kapitolyum’un bulunduğu üçüncü tepe (bugün İstanbul Üniversitesi’nin bulunduğu yer) ile Havariyun Kilisesi’nin bulunduğu dördüncü tepe (bugün yıkılarak yerine Fatih Camii’sinin inşa edildiği yer) arasındaki vadide uzanmaktadır. Söylentiye göre, Procopius isyanı sırasında çöken Kalkedon duvarının taşları kullanılarak yapılan su kemeri, 373 yılında dönemin valisi Klearchos tarafından Theodosius Forumu’nda , Yunan Mitolojisinde su perisi olarak geçen Nemflere ithaf edilerek törenle hizmete sokulmuştur.

382 yılında yaşanan şiddetli kuraklıktan sonra I. Theodosius tarafından Belgrad Ormanlarından şehre su taşıyan yeni bir su kemeri yaptırdı ("Theodosius Su kemeri" ). II. Theodosius döneminde, Valens su kemerinin suyunun Zeuksippos Banyolarına ve İmparatorluk Sarayına dağıtımı sağlandı. Muhtemelen bir depremde zarar gördükten sonra, Yerebatan ve Binbirdirek Sarnıçlarıyla bağlantılarını da tamamlatan Roma İmparatoru I. Justinianus tarafından restore ettirilen su kemeri son olarak ikinci bir su kemeri yaptıran II. Justinus tarafından 576 yılında tamir ettirilmiştir.

626 yılındaki Avar kuşatması sırasında sur dışında kalan kısmının bir bölümü yıkılarak su iletimi kesilen su kemeri, ancak 758 yılındaki büyük kuraklık zamanında V. Konstantinos tarafından yıkılan yerlerinin onartılmasıyla tekrar su iletilebildi. İmparator şehrin su rezerv sisteminin tamamını, Anadolu’dan ve Yunanistan’dan getirttiği işçiler vasıtasıyla Patrikios’a onarttırdı.

Su kemerinin diğer bakım çalışmaları II. Basileios (1019’da) ve III. Romanos döneminde gerçekleştirilmiştir. Su kemeri ile ilgilenen son Bizans İmparatoru I. Andronikos’tur. Ne Latin İmparatorluğu döneminde ne de Palaiologus hanedanı zamanında herhangi bir bakımdan geçmeyen su kemeri, şehrin nüfusunun 40-50 binlere kadar düşmesi üzerine eski önemini yitirmiştir. Fakat, buna rağmen Kastilyalı bir sefir olan "Ruy Gonzáles de Clavijo"’nun 1403’te Timur’u ziyareti dolayısıyla güzergahında bulunan İstanbul’dan geçerken belirttiğine göre o tarihte su kemeri hâlâ aktif olarak kullanılmaktadır.

Fatih Sultan Mehmet'in, İstanbul'u fethinden(1453) sonra, Eski Saray’a ve daha sonra Topkapı Sarayı’na da su sağlayacak olan rezerv sisteminin tamamı onarıldı ve kuzeydoğudan çekilen yeni bir hatla birleştirildi. 1509’da meydana gelen Büyük İstanbul Depreminde Şehzade Camii yakınlarındaki bölümü zarar gören su kemeri yıkılan kısımları kısa bir süre sonra tekrar inşa edildi. Aslına uygun bir restorasyon yapılmadığı için bu olay daha sonra caminin görünümünü engellediği için su kemerinin kısaltıldığı iddialarına neden oldu. II. Bayezid dönemi boyunca tamiratına devam edilen su rezerv sistemine yeni bir hat daha eklendi.
16. yüzyılın ortalarında, Kanuni Sultan Süleyman döneminde Şehzade Camii'nin yanında bulunan 47-51’inci su kemerleri gotik tarzda yeniden restore edildi ve yine aynı dönemde Mimar Sinan tarafından Belgrad Ormanlarından gelen su su kemerine bağlatılarak kullanılmaya devam edildi. Artan su miktarıyla birlikte Haliç kıyısında bulunan "Kırkçeşme" bölgesine su iletimi sağlandı ve yine bu bölgeye birçok çeşme yaptırıldı.

II. Mustafa zamanında 41 - 45’inci su kemerleri asıllarına uygun biçimde restore ettirilmiştir. Eserde bulunun 1696/1697 tarihli bir kitabede bu olay yad edilmektedir. II.Mustafa’nın halefi III. Ahmet döneminde şehrin su rezerv sistemi tekrar tamirattan geçirilmiştir. 1912’de Fatih Camii tarafında kalan kısmında 50 metrelik bir bölüm çökmüştür. Aynı dönemde su kemerlerinin doğu ucuna bir dağıtım merkezi yaptırılmıştır.

Deniz seviyesinden 63 metre yukarıda bulunan Bozdoğan Su kemerinin uzunluğu 971 metre, yüksekliğinin maksimuma ulaştığı noktanın yerden yüksekliği 29 metre ve eğimi 1:1000’dir. 1 - 40’ıncı, 46 - 51’inci su kemerleri İmparator Valens döneminde tamamlanmış, 41 - 45. kemerler Sultan II. Mustafa ve 52 - 56. kemerler Kanuni Sultan Süleyman dönemlerinde eklenmiştir. 18 - 73. kemerler çift, diğerleri ise tek katlıdır.

Bozdoğan Kemeri'nin temelleri günümüz yer seviyesinin yaklaşık 5.4 - 6.0 m. altında bulunmaktadır. Ayrıca yeni gerçekleştirilen jeofizik ölçümler sonucunda Bozdoğan Kemeri’nin Atatürk Bulvarı'nı kestiği yaklaşık 40 m.’lik kısımda ortalama 3 metre derinlikte kemer ayağına bağlı pervazların bulunduğu da kanıtlanmıştır.

Dümdüz bir yol şeklinde uzanan kemerlerin orijinal yapısı, Fatih Camii’sinin inşası sırasında bilinmeyen nedenlerden dolayı bükülmüştür. Düzenli bir duvarcılığa sahip olmayan yapıda kesme taşlar ve tuğlalar kullanılmıştır. İlk katında düzgün dörtgen taş blokların kullanıldığı yapının üst katları 4 - 7’gen taşların çimento ve demir mengeneler vasıtasıyla birbirlerine kenetlenmesi ile oluşturulmuştur. kemerlerin genişliği 7.75 metre ile 8.24 metre arasında değişmektedir. Sütunların kalınlığı 3.70 metre ve kavisler 4 metre genişliğindedir.

Kuzeydoğu ve kuzeybatıdan gelen sular surun dışında Edirnekapı yakınlarında birleşmekteydi. Su kemerlerinin doğu ucunda dağıtım tesisi bulunmakta ve Ayasofya’ya kadar uzanarak İmparatorluk Sarayı civarını beslemekteydi. 1950’lerde kemerdeki günlük su debisi 6.120 metreküptü ve Bizans döneminde şehir için önemli sayılan iki yol, kemerlerin doğu bölümünde kesişmekteydi.





</doc>
<doc id="198703" url="https://tr.wikipedia.org/wiki?curid=198703" title="Hilbert'in uçlar aritmetiği">
Hilbert'in uçlar aritmetiği

Alman matematikçi David Hilbert'in 1871'deki bir makalesinde incelemiş olduğu hiperbolik geometri'nin Poincaré modeli için verdiği cebirsel geometrik yapı. Doğruların uçlarının oluşturduğu bir cisim ve bu cisim üzerinde tanımlı bir çarpımsal uzaklık fonksiyonu içeriyor. Öklit geometrisine ters olarak, doğruların koordinatları ve noktaların denklemleri bulunuyor.

Hiperbolik geometride her paralel ışın, hiperbolik düzlemin dışında bulunan bir noktada kesişir (bknz. izdüşümsel geometri). Ayrıca her yakınsak paralel ışın sınır çember denilen ideal noktalarda kesişir. Bu yüzden Hilbert, her ışının barındırdığı ideal noktaya "uç" terimini kullanarak her doğrunun tam iki uç ile tanımlanmasını sağlar. Noktayı da bir doğru demeti denklemiyle elde eder.

Bu şekilde yapılanmış cebirsel geometrinin üzerine bir hiperbolik analitik goemetri veya bir hiperbolik trigonometri inşa edilebilir. Böylece geometrik her problem uçların üzerine tanımlı bir cisim ile cebirsel bir probleme indirgenmiş olur.

Öncelikle, toplama tanımında toplamın varlığını veren "üç yansıma teoremi"ni vermek gerekir.


Şimdi buna dayanarak bir toplama tanımı verilebilir. Eğer yukarıdaki savda formula_5, "n=0" ve formula_6 alınırsa formula_7 olarak tanımlanabilir:
ki burada herhangi bir formula_9 için, formula_10 o ucun formula_11 doğrusundaki yansımasını ifade eder.


Toplama, iyi tanımlıdır ve "(H,+)" kümesini birim ögesi "0" olan Abelci bir öbek yapar. Eğer formula_20 kümesi tanımlanırsa, her "uç" düzlemdeki yakınsak paralel ışınların bir denklik sınıfı olduğundan, bu küme düzlemdeki tüm uçların kümesi olacaktır. Bu kümedeki her iki uç bir doğruyu temsil ettiğinden, toplama için birim öge niyetine bir doğruyu sabitleyip onu formula_15 uçlarına eşleyebiliriz.

Çarpmayı tanımlamak için öncelikle formula_15 doğrusuna "O" noktasında dik, birim öge niyetine bir doğru çekilebilir. Bu doğrunun bir ucuna "1" ve diğer ucuna da "-1" denir. Bu şekilde formula_15 doğrusunu "A" ve "B" noktalarında dik kesen doğruların uçları çarpımı; Öklitçi doğru parçaları cinsinden
eşitliğini sağlayan C noktasındaki dikmenin ucu olarak tanımlanır. Bu tanım aslında, paralel doğruların orijinle olan Öklitçi uzaklıklarının toplamı kadar uzaklıktaki paraleli üretmek sezgisidir. Daha matematiksel olarak,


Bu tanımın, formula_28 kümesini birim ögesi "1" olan değişmeli bir öbek yaptığı kanıtlanabilir. Artık bu iki işlemle birlikte formula_29 kümesi, birimleri "1" ve "0" olan değişmeli bir cisim olur.


</doc>
<doc id="198708" url="https://tr.wikipedia.org/wiki?curid=198708" title="Hiperbolik geometri">
Hiperbolik geometri

Hiperbolik geometri Öklid geometrisinden bir belitle ayrılır. Öklit'in paralellik belitinin tersini doğru olarak kabul eden geometride bir doğrunun dışındaki bir noktadan birden çok (sonsuz) tane paralel doğru geçebilir. Ayrıca bir üçgenin iç açıları toplamı her zaman iki tane dik açıdan küçüktür.

Hiperbolik geometri alanındaki ilk araştırmacılar paralellik beliti çevresinde bir tutarsızlık bulmaya çalışanlardan oluşuyordu: Proclus, Ömer Hayyam[1], Nasir al-Din al-Tusi, ve sonradan Giovanni Gerolamo Saccheri , John Wallis, Lambert, ve Legendre [2]. On dokuzuncu yüzyılda János Bolyai ve Nikolai Ivanovich Lobachevsky'ın çalışmaları çok etkili oldu, öyle ki Hiperbolik Geometri'nin bazı parçaları onların isimleriyle anılıyor. Karl Friedrich Gauss da bu alanda çalıştı, ancak çalışmalarını gizli tuttu. Sonrasında Eugenio Beltrami modeller sağladı, ve bu modelleri kullanarak eğer Öklid Geometrisi tutarlıysa hiperbolik geometrinin de tutarlı olduğunu kanıtladı.

Hiperbolik Geometride (hiperboloit geometrisi -saddle geometry- ya da Lobachevskian geometrisi olarak da adlandırılır) paralellik terimi yalnızca hiperbolik düzlemde kesişmeyen ancak çemberde sonsuzda kesişecek olan bir doğru çiftini anlatmak için kullanılır. Eğer bu doğru çifti ne hiperbolik düzlemde ne de çemberde sonsuzda kesişirse (yani her iki durumda da kesişmezse) aşırıparalel olarak adlandırılırlar. Hiperbolik düzlemin dikkate değer bir özelliği her aşırıparalel doğru çifti için iki doğru için ortak olan yalnızca bir tek bir dikme çizilebilir. (Bkz. aşırıparalel teorisi).

Hiperbolik geometrinin Öklid Geomertisine yabancı olan pek çok özellikler barındırır , ve tüm bu farklılıklar hiperbolik belitinin bir sonucu olarak karşımıza çıkar.

Bu geometri, öklit uzayının bir altuzayı olarak düşünülebilir. Bu durumda hiperbolik geometri aslında çift yanaklı bir hiperboloitin bir yanağının yüzeyindeki geometri olarak alınabilir. Bu çanak yüzeyini bir düzleme izdüşümleyerek çeşitli modeller oluşturulabilir.

Eğer dik izdüşüm yapılırsa Klein-Beltrami modeli elde edilir. Bu modelde hiperbolik düzlem bir dairenin içindeki Öklitçi noktalardan oluşur ve "doğrular" sınır çemberin kirişleridir. Çemberin üzerindeki noktalar geometriye dahil olmayacağından burada kesişen iki kiriş aslında paralel olacaktır, bu kirişlere yakınsak paralel doğru denir. Eğer tamamen ayrık iki kiriş ise sadece paralel ya da bazen paralel ötesi doğrular denir.

Eğer hiperboloide stereografik izdüşüm uygulanırsa bu sefer oluşturulan modele Poincaré disk modeli denir. Burada geometri yine bir çemberin içinde kalan noktalardan oluşacaktır ancak doğrular bu çembere dik olan çember yayları olacaktır. Bu izdüşümün en önemli özelliği açıları ve çemberleri korumasıdır. Bu modelin analitik geometrisi için Hilbert, uçlar aritmetiğini geliştirmiştir.

Eğer hiperboloit XY düzlemine dik olan bir düzleme izdüşümlenirse, oluşan model Poincaré yarı-düzlem modelidir. Bu modelde hiperboloit düzlemin belli bir doğrusunun yarattığı bir yarısındaki noktalara eşlenmiştir ve doğrular bu ayıran doğruya dik olan ya öklitçi ışınlardır ya da çember yaylarıdır.



</doc>
<doc id="198723" url="https://tr.wikipedia.org/wiki?curid=198723" title="Tarihçi">
Tarihçi

Tarihçi, tarihle, geçmişe ilişkin olayları yer ve zaman göstererek ve sebep-sonuç ilişkisine bağlı sistemli bilgilerle uğraşan kişilere denir.



</doc>
<doc id="198731" url="https://tr.wikipedia.org/wiki?curid=198731" title="Mikoyan-Gurevich MiG-15">
Mikoyan-Gurevich MiG-15

MiG-15, 1947 yılında Mikoyan Gurevich tarafından üretilmiş tek motorlu ve tek kişilik bir uçaktır. MİG-15 1949 yılında hizmete girmiştir. Sovyetler Birliği'nin ilk jet motorlu uçağıdır. MİG-15’de toplam 12.000 adet üretilmiştir. Lisanslı olarak 6.000 tane üretildi. MİG-15’lerin ABD muadili F-86 Sabre’dir. Dünyada 40’dan fazla ülke kullanmıştır. Şu an dünyada birçok devlet MİG-15’leri emekli etmişse de bazı ülkeler tarafından halen kullanılmaktadır. MİG-15 Kore Savaşı'nda ünlenmiştir.
Kuzey Kore Hava Kuvvetleri tarafından eğitim uçağı olarak kullanılmaktadır.

1 adet 37mm NS37 ve 2 adet 23mm NK23 makineli toplar bulunmakta ve güdümsüz füze taşımaktaydı.
37 mm NS37 topu için 40 adet mermi taşınırken NK23'ler silah başına 80 adet mermi taşınmaktaydı.



</doc>
<doc id="198733" url="https://tr.wikipedia.org/wiki?curid=198733" title="Havacılık tarihi">
Havacılık tarihi

Havacılık tarihi, insanlığın ilk günlerindeki ilkel uçuş denemeleri ve 17 Aralık 1903'te Wright Kardeşlerin ilk havadan ağır motorlu uçuşu yapması da dahil olmak üzere insanlı uçuşun gelişiminin tamamıdır.

İnsanın, kuşları gözlemlemeye başladığı ilk günlerden beri varolan uçma tutkusunun en erken öykülerinden biri Yunan Mitolojisindeki anlatımıyla Daedalus ve oğlu İkarus'un efsanesidir. Diğer Hint, Çin, ve Orta Çağ efsaneleri de vardır. Bu efsaneye göre Kral Minos, baba Daedalus ve oğlunu Girit Adasına hapseder. Hapis hayatından sıkılan Daedalus'un aklına kaz tüylerinden kanatlar yapıp bunları kullanarak adadan kaçmak gelir. İşte böylece bilinen en eski efsanevi insanlı uçuşu gerçekleştirmiş olurlar. Kısacası, ilkel havacılık diye adlandırabileceğimiz bu dönemde insanlar, kuşları taklit etmekten öteye gidemediler, ancak daha sonra balon, zeplin, planör ve en sonunda da uçak gibi değişik tipteki hava taşıtlarını da bulmaktan geri kalmadılar.

Hava aracı tasarımcıları, araçlarının daha hızlı olması, daha uzağa, daha yükseğe gidebilmesi ve daha kolay kontrol edilebilir olması için çok uğraştılar.

9. yüzyılda, Córdoba'lı Abbas İbn Firnas ilk uçan planörleri yapmış olarak bilinirler. Molmesbury'li Elmer, 1010 yılında aynı yapmış ve muhtemelen Daedalus'un öyküsünden etkilenerek 200 metrenin üzerinde bir uçuş yapmıştır.

Yaptığı Çin gezisinin ardından Marco Polo rüzgarın etkisiyle uçan ve insan taşıyan uçurtmalarla ilgili öyküler getirmiştir. "Pao Phu Tau", 4. yüzyılda döner kanatlı hava taşıtlarının (helikopterlerin) varlığını iddia eden bir Çin kitabıdır.

Yaklaşık 2 yüzyıl sonra, 15. yüzyılda, Marco Polo'nun gezisinin kehanetleri gerçekleşmiş ve Leonardo da Vinci çizimleri günümüze kadar ulaşmış bir planör tasarlamıştır. Bu planör o dönemde inşa edilmemiş, ancak günümüze kadar ulaşan planlarından o dönemdeki malzemeler kullanılarak 19. yüzyılın sonlarında imal edilmiştir. Bu tasarım, uçurmaya değecek bir tasarım olduğu için ve Vinci'nin orijinal planlarından yola çıkılarak yapılan bir prototip olduğu için uçurulmuş, gerçekten de uçtuğu görülmüştür, ancak tabii ki orijinal tasarıma, günümüz aerodinamik bilgisi kullanılarak bazı müdahalelerde bulunulmuştur. Leonardo aynı dönemde bir de helikopter tasarımı yapmıştır, ancak bu tasarımın uçamayacağı açıktır.

17. yüzyılda Türk bilim adamı Lagari Hasan Çelebi, kendi tasarladığı ve büyük bir kafes ile ona bağlı konik biçimli ve içi barut dolu bir haznesi olan bir füze (roket) yardımıyla kendisini havaya fırlatmıştır. Uçuş, Osmanlı padişahı IV. Murad'ın kızının doğum günü kutlamalarında yapılmıştır.

Bu uçuşun ardından Boğaziçine yumuşak bir iniş yaptığına ve Sultan IV. Murad'ın kendisini bu başarısından ötürü orduda yüksek bir rütbeyle onurlandırdığına inanılır. Uçuşun yaklaşık 20 sn sürdüğü ve yine yaklaşık 300 metre yüksekliğe ulaşıldığı tahmin edilmektedir. ("Ancak bu tarihi kayıtlarla ispatlanmış bir bilgi değildir ve sadece abartılı öyküleri ile bilinen Evliya Çelebi'nin seyahatnamesinde geçmektedir.")

1638 yılında, Hezarfen Ahmet Çelebi, kuşlardan esinlenerek tasarladığı bir çift kanatla Boğaziçi üzerinde uçmuştur. Boğazın Avrupa yakasındaki Galata Kulesi'nden uçuşuna başlayıp, süzülerek, 3 km'lik bir mesafeyi katedip boğazın Asya yakasına, yaralanmadan, inmiştir. ("Ancak bu tarihi kayıtlarla ispatlanmış bir bilgi değildir ve sadece abartılı öyküleri ile bilinen Evliya Çelebi'nin seyahatnamesinde geçmektedir.")

1670 yılında, Francesco Lana de Terzi basılmış olan bir yayınında, havadan hafif uçuşun içi vakumlanarak boşaltılmış bakır folyolardan yapılmış kürelerle olası olduğundan bahsetmiştir. Tasarladığı hava taşıtının çizimi. Aslında esas noktayı kaçırmamakla beraber bu tasarımda atladığı nokta kürelerin etrafını saran havanın basıncının kürelerin içlerine doğru ezilmelerine yani büzülmelerine neden olacağını atlamış olmasıdır.

Her ne kadar, çoğumuz insanlı uçuşun 1900'lerin başında uçak ile başladığını sansa da aslında insanlar yaklaşık bir 200 senedir uçuyorlardı.

Çoğunluk tarafından kabul edilmiş ilk insanlı uçuş 1783 yılında Paris'te gerçekleşmiştir. Jean-François Pilâtre de Rozier ve Francois d'Arlandes, Montgolfier kardeşler tarafından icat edilmiş bir sıcak hava balonu kullanarak 8 km yolalmışlardır. Balon, odun ateşi ile ısıtılıyor ve kumanda edilemiyordu, bu da rüzgar nereye götürürse oraya uçuyordu anlamına geliyordu.

Balonculuk, 18. yüzyılın sonlarına doğru çok yaygın bir uğraş haline geldi, ve böylece yükseklik ile atmosfer arasındaki ilişkinin keşfedilmesini sağlamış oldu.

Şimdi zeplin dediğimiz yönlendirilebilir, kumanda edilebilir, balonların kumanda sistemlerinin geliştirilmesi üzerindeki çalışmalar tüm 1800lü yıllar boyunca devam etti. İlk kontrol edilebilen ve yönlendirilebilen havadan hafif uçuşun 1852 yılında Henri Giffard tarafından 24 km uçularak buharlı motoru olan bir hava taşıtı ile yapıldığına inanılır.

Bir başka kayda değer gelişme ise 1884 yılında, Charles Renard ve Arthur Krebs'in Fransız Ordusu'na ait elektrik motorlu bir zeplin olan La France (Fransa) ile ilk tam olarak kumanda edilebilen serbest uçuşu yapmaları olmuştur. 170 ft (~51 m) uzunluğundaki ve 66000 ft³ (~1869 m³) hacmindeki zeplin, 8,5 beygirgücündeki bir elektrik motorunun yardımı ile 23 dakikada 8 km mesafe katetmiştir.

Ancak, bu hava taşıtları çok kırılgandılar ve ömürleri çok kısa idi. Kumanda edilebilen uçuşların sıradan hale gelmesi ancak, içten yanmalı motorların bulunması ile mümkün oldu.

Her ne kadar, zeplinler I. ve II. Dünya Savaşlarında kullanılmış, hatta günümüzde bile sınırlı oranda kullanılıyor olsalar bile, gelişimleri havadan ağır hava taşıtlarının gelişimiyle durmuştur.

Havacılık üzerine basılmış ilk yayın, Emanuel Swedenborg tarafından 1716 yılında yapılmış olan "Havada uçabilen bir makinanın çizimi"dir. Bu uçan makine, etrafını çok güçlü bir kanvas kumaşının sardığı çok hafif bir iskelete ve onun iki yanında yatay aksta hareket eden iki geniş kürek ya da kanata sahiptir ki bu kanatlar yukarı hareketlerinde hiçbir dirence maruz kalmaz iken aşağı hareketlerinde taşıma kuvvetini sağlamaktadırlar. Swedenborg, makinenin uçamayacağını çok iyi biliyordu ancak bunu uçma probleminin çözümüne yönelik iyi bir başlangıç olarak tahmin ediyordu. "İnsan vücudunun ağırlığından hafif olan ve daha büyük bir kuvvet gerektiren böyle bir makine hakkında konuşmak onu gerçeğe dönüştürmekten zor görünür. Belki de mekanik bilimi bu makineye bir anlam kazandıracaktır. Eğer avantajları ve gerekliliği anlaşılırsa, belki de zaman içinde bizim çizimimiz geliştirilecek ve bizim şu anda sadece tahmin edebildiğimiz şeyin amacına ulaşılacaktır. Halihazırda, her ne kadar ilk denemeleri için bazı fedakarlıklarda bulunulmuş ve kaybedilmiş bir bacak ya da kolu umursamamış olsalar da bu tür uçuşların doğada tehlikesiz yapılabileceğinin kanıtları bulunmaktadır." Swedenborg, bir hava taşıtını güçlendirerek (motor gücü) uçmanın temel sorunun çözümlenebileceğini söyleyerek geleceği gördüğünü kanıtlamıştır.

18. yüzyılın son yıllarında, Sir George Cayley uçuşun fiziki üzerindeki ilk titiz çalışmaları başlatmıştır. 1799 yılında bir planör planı sergiledi. Bu planör, kanatlarının planform yapısı dışında tamamen moderndi ve kumanda için ayrı bir kuyruğu vardı ve dengeyi daha iyi sağlayabilmek için pilot ağırlik merkezinin altına yerleştirilmişti ve bu aracın modelini 1804 yılında uçurdu. Takip eden 50 yıl boyunca, havacılık üzerinde çalışmaya devam eden Cayley, "taşıma" ve "sürükleme" gibi aerodinamiğin birçok temel kavramını geliştirdi. Hem içten hem de barut ile doldurduğu dıştan yanmalı motorları kullanmasına rağmen, ilk güç verilmiş, hava taşıtı modelini yapma işini güç vermek için kauçuk (lastik) gücünü kullanan Alphonse Penaud'a bırakmıştır. Daha sonra Cayley, araştırmasını tam boyutlu bir araç yapmak için kullandı ve bunu ilk önce 1849 yılında insansız olarak uçurdu, sonra da Yorkshire'da 1853 yılında yardımcısı Brompton'dan Scarborough'aya kısa bir uçuş yaptı.

1848 yılında, John Stringfellow ilk buhar motorlu modelin test uçuşunu Chard, Somerset İngiltere'de gerçekleştirdi. Bu 'insansız' bir uçuştu.
1856 yılında, Fransız Jean-Marie Le Bris, plajda, bir at tarafından çekilen planörü ""L'Albatros artificiel"" ile ilk kalktığı yerden daha yükseğe çıkan uçuşu yapmıştır. Planörünün 100 m yükseldiği ve 200 m yol aldığı rapor edilmiştir.

1874 yılında, Felix du Temple, alüminyumdan yapılmış, kanat açıklığı 13 m olan ve pilot hariç ağırlığı sadece 80 kg olan büyük bir tek kanat (monoplane) uçağı Brest, Fransa'da üretmiştir. Bu uçakla birçok deneme yapılmış ve uçağın kendi gücüyle kalkıp süzülüp daha sonra güvenli bir şekilde yere inebileceği kanıtlanmıştır. Bu da bunu, her ne kadar uçuş çok kısa bir mesafe ve süre için olsa bile, tarihteki ilk kendinden güçlendirilmiş (powered flight) uçuş yapmıştır.
Uçma sanatını geliştiren kişilerden biri de Francis Herbert Wenham'dır. Wenham, bir seri insansız başarısız planör imal etme teşebbüsünde bulunmuştur. Çalışmaları esnasında, kuş kanadı benzeri bir kanattaki taşımanın çoğunun kanadın önünde oluştuğunu bulmuştur. Bunu daha da ileri götürmüş ve ince kanatların birçok kişinin iddiasının aksine yarasa kanadı tipi kanatlardan daha iyi olduğunu, çünkü bu tür ince kanatların ağırlıklarına oranla daha çok hücum kenarları olduğunu farketmiştir. Günümüzde bu ölçüm, kanadın açıklık oranı olarak bilinmektedir. 1866'da bu çalışmasını o sıralarda yeni oluşmaya başlamış olan İngiltere Kraliyet Havacılık Topluluğuna sunmuş, ve çalışmasını kanıtlamak için, 1871 yılında, dünyanın ilk rüzgar tünelini inşa etmeye karar vermiştir. Topluluğun üyeleri, tüneli kullanarak kavisli kanatların, taşıma-sürükleme oranı 5:1 olan ve 15° hücum açısında Cayley'in Newtonsal ilişkilendirmesinden daha çok taşıma yarattığını bulmuşlardır. Bu da havadan ağır uçan makinaların, önceleri onları güçlendirmenin (motor vs ile) ve uçuşu kumanda etmenin problem olarak görünmesine rağmen kolaylıkla üretilebileceğini göstermişti.

1880'ler, 20. yüzyıla kadar birçok araştırmanın yer aldığı ateşli bir çalışma dönemi oldu. 1880'lerdeki gelişmelerin başlamasıyla ilk gerçek anlamda pratik planörün inşası olanaklı oldu. Bu dönemde şu üç kişi gerçekten aktif rol aldılar: Otto Lilienthal, Percy Pilcher ve Octave Chanute. Gerçek anlamda çağdaş planörlerden biri John J. Montgomery tarafından üretildi ve bu planör kontrollü bir şekilde 28 Ağustos 1883'te San Diego'nun dışında uçuşunu gerçekleştirdi. Bu uğraşlar ancak çok yıllar sonrası bilinir oldu. Bir başka delta kanat tarzı planör Viyana yakınlarında 1877 yılında Wilhelm Kress tarafından yapıldı.
Alman otto Lilienthal, Wenham'ın çalışmasını 1874'te ikiye katlamış, çok geliştirerek 1889 tüm çalışmalarını yayınlamıştır. Ayrıca bir seri çok daha iyi planörler üretmiş ve 1891 yılında bu planörlerle 25 m mesafeli uçuşları sıradan hale getirmiştir. Tüm çalışmalarını fotoğraflamak da dahil olmak üzere titizlikle kayıt altına almıştır ve işte bu yüzden erken dönem öncüleri arasında en iyi tanınanlardan biri olmuştur. Onun bulduğu hava taşıtı günümüzde yelken kanat olarak bilinmektedir.

Lilienthal, uçağa motor takıldığı andan itibaren havacılığın kanunlarını daha ileri boyutta çalışmanın olası olmadığını biliyordu. Onun bulduğu ve tanımladığı bu kanunlar ondan sonra gelenlere bıraktığı en önemli mirası idi ve takipçileri bu kanunları kullanarak birçok deneme ve hata yapmaktan tasarruf etmiş oldular.

1896 yılında, en son tasarımı ile uçuş yaptığı esnada, şiddetli bir rüzgar tarafından aracın kanatları kırılınca 17 m yükseklikten düşüp omurgasının kırılması nedeniyle öldüğünde, o ana kadar değişik tasarımlarla 2500 uçuş gerçekleştirmişti. Düşüşünün ertesi günü ölürken son sözleri "Kurbanlar verilmelidir" olmuştur. Lilienthal ölmeden önce tasarımlarını güçlendirmek için uygun küçük motorlar üzerinde çalışıyordu.

Octave Chanute, Lilienthal'ın bıraktığı yerden devam ederek hava taşıtı tasarımlarının erken emekliliğini önlemiş ve birçok planörün geliştirilmesini finanse etmiştir. Ekibi, 1896 yılının yazında, tasarımlarını Indiana'daki Miller plajında yaptı ve en iyisinin daha çağdaş görünümlü çift kanatlı (biplane) tasarımın olduğu sonucuna vardı. Lilienthal gibi, Chanute da tüm çalışmalarını fotoğraflayarak kayıt altına aldı ve kendisiyle aynı kafadaki tüm dünyadaki kişilerle iletişime geçti. Chanute kuşların aksine insanların içgüdüleri ile değil de manuel olarak yapmaları gereken dengeli uçuş konusuyla özelikle ilgileniyordu. En büyük sorun dikey denge idi, çünkü hücum açısı arttırıldığında basınç merkezi öne kayıyor ve bu da hücum açısının daha çok artmasına ve derhal müdahale edilmezse taşıtın burun yukarı yapmasına ve tutunma kaybına neden oluyordu.

Bu dönem boyunca gerçek olarak güçlendirilmiş (motor vs.) hava taşıtını yapmak için birçok deneme olmuştur. Ancak Lilienthal ve Chanute tarafından tanımlamış sorunları dikkate almayan birçok amatör havacının, denemelerinin çoğu başarısızlıkla sonuçlanmıştır.

1890 yılında Clement Ader, Fransa Paris yakınlarında tarihteki ilk "uzun mesafeli" pervaneli uçuş olacak uçuşu bir buhar motorlu "Eole" ismini verdiği hava taşıtı ile 50 m gibi kısa bir mesafe uçarak gerçekleştirdi. Bu denemeden sonra inşası tam 5 yıl sürecek daha büyük bir tasarım üzerinde çalışmaya başladı. Ancak, "Avion III" adındaki bu tasarım çok ağırdı ve çok güçlükle havalanabiliyordu. Uçağın 300 metrelik bir mesafeyi yerden çok az yükselerek katettiği rapor edilmiştir.

Sir Hiram Maxim, İngiltere'de bir seri tasarım üzerinde çalışmış ve en sonunda her biri 180 bg'de (134 kW) olan 2 adet düşük ağırlıklı buhar motoru ile donanmış, kanat açıklığı 32 m, ağırlığı 3175 kg olan bir dev tasarlamıştır. Maxim, bu büyüklükteki bir tasarımı üretimin temel sorunlarını incelemek için üretmişti ve kumanda sistemi eklememişti çünkü böyle bir taşıtla uçmaya çalışmanın güvenli olmayacağını biliyordu. Bunun için, hava taşıtının üzerinde gidebileceği 550m uzunluğunda bir raylı deneme yolu inşa etti. Sorunlar üzerinde çalışmak için birkaç deneme koşusu yaptıktan sonra, 31 Temmuz 1894'te uyguladığı kuvvet ayarlarını arttırarak bir seri deneme koşusu daha yaptı. İlk iki denemesi başarılı oldu ve araç rayların üzerinde uçuyordu. Öğleden sonra, ekip tam güç elde etmek için buhar kazanlarının tamamını devreye soktu ve bu da yolun 180. metresinde aracın hızının 68 km/s hıza ulaşmasına ve kendisini raylardan ayırarak havalanmasına neden olarak 60 m yükseklikte bir süre uçtuktan sonra yere çakılmasına neden oldu. Ters giden şansı O'nun çalışmalarına 1900'lerdeki bir grup daha küçük ve benzinle çalışan tasarım üzerinde çalışmasına kadar engel oldu.

Bir diğer başarılı erken dönem tasarımcı da Samuel Pierpont Langley idi. Gökbilim bilimindeki seçkin bir kariyerin ardından, günümüzdeki adıyla Pittsburg Üniversitesi, o zamanki adıyla Smithsonian Enstitüsü'nde kalarak aerodinamik alanında çok ciddi araştırmalar yapmıştır. 1891 yılında, çalışmalarını "Aerodinamik Deneyler" adında yayınladı ve sonra da tasarımlarını üretmeye başladı. 6 Mayıs 1896'da, "Aerodrome No. 5" adını verdiği üretimi, 40 km/s hızda, birincisi 1000 m, ikincisi 700 m olmak üzere iki kere uçarak ilk başarılı ve kayda değer bir tasarımdaki araç olarak havadan ağır uçuşu gerçekleştirdi. 28 Kasım'da ise bir başka başarılı uçuşu benzer bir model olan "Aerodrome N. 6" ile gerçekleştirdi ve bu sefer yaklaşık 1460 m uçmayı başardı.

Bir başka havadan ağır uçuş denemesi ise Percy Pilcher tarafından, İngiltere'de yapıldı. Pilcher, 1890'ların ortalarına kadar başarıyla uçan; adları "The Bat" (Yarasa), "The Beetle" (Böcek), "The Hawk" (Şahin) ve "The Gull" (Martı) olan birçok çalışan planör üretti. 1899 yılında, günümüzdeki çalışmaların da uçabileceğini gösterdiği motorla güçlendirilmiş bir hava taşıtı prototipi inşa etti, ancak bu aracı deneyemeden önce bir planör kazasında öldü ve çalışmaları yıllarca unutuldu.

Rutin kontrollü uçuş yapılabilen ilk hava araçları iskeletsiz zeplinlerdi ve daha sonra bunlar "blimp" adıyla anılacaklardı. Bu türün en başarılı öncü uygulayıcısı Brezilyalı Alberto Santos-Dumont idi. Santos-Dumont, bir balon ile içten yanmalı bir motoru çok verimli bir şekilde ilişkilendirmiştir. 1901 yılında, "Numara 6" adlı zeplinini Paris semalarında Saint Cloud Parkında Eiffel Kulesinin etrafında dolaştırıp 30 dakikanın altında geri geldiğinde Deutsch de la Meurtha ödülünü kazandığında dünya çapında bir üne kavuşmuştur. Zeplinlerdeki bu başarısının ardından çeşitli havataşıtları tasarlama ve üretme işine koyulmuştur.

İskeletsiz zeplinlerin büyük başarılar elde ettiği dönemde kumanda edilebilir iskeletli zeplinler de büyük gelişmeler gösteriyordu. Aslında iskeletli zeplinler sabit kanatlı hava taşıtlarına göre kargo taşıma kapasitesi yönünden daha çok daha verimli olarak on yıllarca kullanıldılar. Kumanda edilebilir tasarım Alman kontu Ferdinand von Zeppelin tarafından geliştirilmiştir.

İlk gerçek anlamdaki Zeplinin inşası 1899 yılında Friedrichshafen'deki MAnzell koyundaki Constance Gölünde yer alan şişirme tesislerinde başladı. Bu başlangıç işlemlerini çok kolaylaştırıyordu çünkü adı geçen tesis rüzgara göre ayarlanabiliyordu. İlk zeplin prototipi olan "LZ 1" ("Luftschiff Zeppelin") 128 m idi ve dengeleri iki askı yeri arasındaki hareketli ağırlıkla sağlanmış 10,6 kW (14,2 ps) gücünde iki adet Daimler marka motora sahipti.

Aerodrome No.5 ve ardından da No. 6 nın başarısıyla, Langley insan taşımaya uygun gerçek boyutta bir versiyon tasarlamak için finans arama girişimlerine başladı. Hükümetten 50.000$ almayı başardı ve belki de böylece o sıralarda yeni yeni başlayan İspanyol-Amerikan Savaşını körüklemiş oldu. Langley, Aerodrome A olarak bilinen modelin büyütülmüş ölçekteki şeklini inşa etmek amacıyla, 18 Haziran 1901 de iki kere uçup daha sonra da 1903'te daha güçlü bir motorla uçacak olan Çeyrek ölçülü Aerodrome dediği daha küçük bir tasarımı üretmeye başladı.

Temel tasarımı başarılı olarak test edildikten sonra, daha uygun bir motor sorunu üzerinde çalışmaya başladı. Bu amaçla Stephen Balzer ile anlaştı ancak 12 hp (9 kW) olmasını umduğu bir motorun Balzer tarafındna sadece 8 hp (6 kW) olarak üretilmesiyle hayal kırıklığına uğradı. Langley'in yardımcısı Charles M. Manly, aynı performansta bir motoru yapmanın yıllar alabileceği ve 950 dev/dk'da 52 bg (39 kW) güce ulaşan su soğutmalı 5 silindirli bir yıldız motor tasarladı. Böylece bu güçteki bir motor tasarımıyla elindeki hava aracı tasarımını birleştiren Langley artık daha ümitliydi.

Ancak tasarladığı taşıtın çok kırılgan olması onu hayal kırıklığına uğrattı. Birçok küçük modelden kullanılarak yapılan gerçek boyutlardaki tasarımda olduğu gibi, bu tür yaklaşımın yani küçük model baz alınarak üretilen büyük modelin hava taşıtını istenenden daha ağır bir hale getireceği gerçeğini atlamıştı. basitleştirmek gerekirse yaptığı büyük ölçekli tasarım uçamayacak kadar ağırdı. 1903'te yaptığı her iki denemede de hava taşıtları kalktıktan çok kısa bir süre sonra suya çakıldılar.

Böylece daha fazla finans bulamayınca Lagley'in çalışmaları sonlanmış oldu. Sadece birkaç hafta sonra Wright kardeşler'in adına yakışır tasarımı Flyer (Uçucu) başarıyla uçacaktı.

Lilienthal'ın uçmadan önce sıçra prensibinden yola çıkan Wright kardeşler, güçlendirilmiş (motorlu) bir taşıt üretmeden önce 1900'den 1902 yılına kadar bir seri uçurtma ve planör denemeleri yaptılar. Planörleri, her ne kadar 19. yüzyıl'daki öncellerinin yazdığı ve tecrübe ettikleri kadar olmasa da çalışıyordu. 1900 yılında uçurdukları ilk planör ancak umduklarının yarısı kadar taşıma sağlamıştı. Takip eden yıl ürettikleri ikinci planör ise çok daha kötü sonuç vermişti. Pes etmek yerine, Wright kardeşler tasarladıkları 200 kanat üzerinde taşıma ve sürükleme hesapları ile ilgili deneyler yapacakları ve ölçümler için değişik aletlerle geliştirdikleri kendi rüzgar tünellerini inşa ettiler. Sonuç olarak, taşıma ve sürükleme ile ilgili kendilerinden öncekilerin yaptıkları hataları düzelttiler. Ancak 1883'ten beri bilinen ve onlara daha büyük bir avantaj sağlaması olası olan Reynold sayısı etkisini gözden kaçırdılar. Böylece buldukları yeni hesaplamaları kullanarak 1902 yılında uçuracakları üçüncü planörü inşa ettiler. Bu model öncekilerden çok daha başarılı oldu. Sonunda, bu sıkı ve titiz çalışmaları, modellerini denemek için bir rüzgar tüneli inşa etmeleri ve gerçek boyuttaki modellerinin test uçuşlarını yapmaları sadece doğru çalışan bir hava taşıtı imal etmelerini sağlamamış aynı zamanda tüm bu çalışmaları uçak mühendisliğinin de gelişmesine önayak olmuştur.

Wright kardeşlerin takımı hem güçlendirilmiş (motor vs. ile) hem de kontrol edilebilir olan tasarımların sorunları üzerinde ciddi anlamda çalışan ilk tasarım takımı olmuştur. Her iki sorun da uğraşması çok zor olmasına rağmen asla çekiciliğini yitirmemiştir. Sonuç olarak, güç problemlerini çözecek bir motor imal etmişlerdir ve kontrol problemlerini de "eğilmiş kanat" ("wing warping") adını verdikleri bir sistemle çözmüşlerdir. Bu yöntem, her ne kadar sadece havacılık tarihinin ilk yıllarındaki düşük hızlardaki uçuşların kontrol problemini çözmüş olsa da aynı zamanda daha sonra geliştirilecek olan eleronların temelini atmıştır. Birçok havacılık öncüsü güvenliği çoğunlukla şansa bırakmış olsa da, Wright'ların tasarımı daha çok kendilerine öğretme ihtiyacı hissettikleri gereksiz risklerden uzak durma ve çakılmadan kaçınma prensibinden etkilenmiştir. Bunun nedeni daha hızlı uçmalarını sağlayacak güçten (motordan) yoksun olmaları değil, düşük hızda denemeler yapmalarının ve rüzgarı karşıdan almalarının nedeni daha güvenli uçuş yapmak içindi. Bu ayrıca tasarımlarının arkadan ağır olması ve tasarımlarında kanart ile anhedral tarzı kanatlar kullanmalarındandı.

Wright kardeşler, havadan ağır sürdürülebilir ilk kontrol edilebilir ve motorlu uçuşu 17 Aralık 1903'te Kuzey Karolina Kill Devil Hills'te yapmıştır.

Orville Wright tarafından yapılan 12 saniye süren ve 37 m'lik olan ilk uçuş sonradan çok ünlenecek bir fotoğrafla kayıt altına alınmıştır. Aynı gün, dördüncü uçuşta Willbur Wright 59 saniyelik ve 260 metrelik bir uçuş yapmıştır. Yaptıkları uçuş denemeleri 4 cankurtaran ve kasabadan bir kişi tarafından izlenmiştir ve bu da bu uçuşları hem halka açık ilk uçuş yapmış hem de en iyi kayıt altına alınan uçuş yapmıştır.

Aynı dönemde diğer mucitler de kısa uçuşlar yapmış ya da yaptıklarını iddia etmişlerdir. 14 Ağustos 1901 yılında, Gustave Whitehead güçlendirilmiş bir taşıt ile uçtuğunu rapor etmiştir. Ancak bu uçuşunu kayıt altına almayı becerememiş olmasına rağmen, daha sonra uçtuğu Numara 21 adlı taşıtın bir kopyası başarıyla uçurulmuştur. Lyman Gilmore da 15 Mayıs 1902 de başarıya ulaştığını iddia etmiştir. 31 Mart 1903 yılında, Yeni Zelanda'da, Richard Pearse ve "South Canterbury" çiftçisi bir tekkanat üretip bunu defalarca başarılı bir şekilde uçurmuşlardır. Ancak, Pearse'ın kendisi bile bunun kontrolsüz bir uçuş olduğunu itiraf etmiştir ve uçuşun daha doğru dürüst bir yükseklik (irtifa) kazanmadan çakılarak bittiğini belirtmiştir.

Pearse'dan sadece birkaç ay sonra, Karl Jatho, 1903 yılının Ağustos ayında kısa motorize bir uçuş yapmıştır. Jatho'nun kanat tasarımı ve aracının hava hızı kontrol kumanda yüzeylerinin uçağı kumanda edecek kadar iyi çalışmasına elvermemiştir.

Ayrıca 1903 yılında, bazı tanıklar, Preston Watson'un doğu İskoçya'daki Dundee yakınlarındaki Errol köyünde ilk uçuşlarını yaptığını iddia etmişlerdir. Bir kez daha olayla ilgili fotoğraf ve tutulmuş yazılı kayıt olmadığı için bu iddianın doğruluğunu kanıtlamak güçleşmiştir.

Wright Kardeşler, 1905 yılında Ohio Dayton'da ve 1904 yılında arkadaşlarını, komşularını ve gazetecileri çağırarak daha birçok (80'nin üzerinde) halka açık uçuş gerçekleştirmişlerdir. Ancak bu davetlere çağırdıklarında sadece çok azı ilgi göstermişlerdir.
Alberto Santos-Dumont 1906 yılının 13 Eylül'ünde Avrupa'da halka açık bir uçuş yaptı. Bir kanard, elevator ve eğik kanat kullandı ve 221 metrelik bir mesafeyi katetti. Bu uçağın herhangi bir karşı rüzgar ve kalkış için bir mancınık gerektiriyor olmamasından ötürü, bazıları bu uçuşu ilk motorlu uçuş saymaktadırlar.

Henry Farman ve John William Dunne adlı iki İngiliz mucit de ayrı ayrı motorlu uçuş üzerinde çalışıyorlardı. Ocak 1908'de Farman, her ne kadar bu zamana kadar daha uzun mesafeli uçuşlar yapılmış olsa da, 1 km'den daha uzun uçuş yaptığı bir makina ile "Grand Prix d'Aviation" ödülünü kazanmıştır. 
Daha uzun uçuşlara örnek vermek gerekirse; Wright Kardeşler 1905 yılında 39 km'den daha uzun uçuşlar yapmıştı. Dunne'nin ilk çalışması İngiliz Askeri Kuvvetleri tarafından desteklenmiş ve İskoçya'daki Geln Tilt'te büyük bir gizlilik içinde test edilmişti. En iyi erken dönem tasarımı olan D4 Perthshire'daki Blair Atholl'da 1908 yılının Aralık ayında uçmuştu. Dunne'nin erken dönem havacılığına kazandırdığı en önemli katkı "dengeydi" ki bu hem Wright kardeşlerin hem de Samuel Cody'nin çalışmalarındaki anahtar sorundu.

14 Mayıs 1908'de Wright Kardeşler ilk 2 kişilik uçuş olarak kabul edilecek olan uçuşu Charlie Furnas'ı yolcu alarak yaptılar.

8 Temmuz 1908'de Thérèse Peltier, İtalya Milano'da, Leon Delagrange ile yaklaşık 200 m uçarak ilk yolcu olarak uçan kadın olmuştur.

Orville, Virginia'daki "Fort Myer"'de, iki kişilik uçağını askeri olarak test ederken uçak çakılmış ve bunun neticesinde Thomas Selfridge motorlu bir uçuşta ölen ilk insan olmuştur.

Bayan Hart O. Berg, 1908'in sonlarına doğru Le Mans Fransa'da Wilbur Wright ile bir uçakta yolcu olarak uçarak yolcu olarak uçan ilk Amerikalı kadın olmuştur.

25 Temmuz 1909'da, Fransız Louis Bleriot, İngiliz Kanalını uçakla geçen ilk insan olmuştur. Calais'ten Dover'e olan uçuşu 37 dakika sürmüştür. Bu uçuş onun tekkanatlı bir tasarımı olan Bleriot XI'i geliştirmesiyle gerçekleşti ve Kanalı geçerek "London Daily Mail"'den 1000 £'luk bir ödül kazandı.

22 Ekim 1909'da Raymonde de Laroche, havadan ağır motorlu bir uçağı kullanan ilk kadın oldu. Aynı zamanda dünya üzerinde pilotluk lisansı alan ilk kadın da oldu.

Uçağın buluşu Wright Kardeşlere mal edilmiş olsa da, birçok ulusun kendi havacılık tarihlerinde kendi yaşadıkları ilkler vardır. Örneğin, Rumen mühendis Traian Vuia'nın (1872-1950), karşı rüzgara gereksinim duymadan tamamen kendi gücüyle havalanabilen kendinden pervaneli ilk havadan ağır uçağı ürettiği iddia edilir. Vuia uçağı Paris yakınlarındaki Montesson'da 1906 yılının 18 Martında inşa etmiş ve kullanmıştır. Hiçbir uçuşu 30 metreden daha uzun mesafeli olmamıştır. Buna kıyasla, Ekim 1905'te Wright Kardeşler 39 km mesafeyi aşan, 39 dakika süren ve Huffman Prairie üzerinde dolanan bir uçuş yapmışlardır.

Her ne kadar ilk gerçek anlamda tanımlanabilecek helikopter, Fock FA-61 (Almanya 1936) olsa da, yerden havalanabilen ilk helikopter 1907 yılında uçmuştur.

Uçaklar neredeyse icadedilir edilmez askeri hizmete de dahil edilmiştir. Uçakları askeri amaçla kullanan ilk devlet İtalya(İtalya Krallığı) olmuştur. İtalyan uçakları Trablusgarp Savaşı (29 Eylül 1911-18 Ekim 1912) içerisinde Libya'da bombalama ve keşif amacıyla Osmanlı İmparatorluğu'na karşı görev almışlardır. Bu uçaklar ilk keşif görevini 23 Ekim 1911'de, ilk bombalama görevini ise 1 Kasım 1911'de gerçekleştirmişlerdir. Ayrıca tarihte düşürülen ilk savaş uçağı da bu savaş içerisinde Osmanlı askerlerinin tüfek atışıyla düşürülmüştür.

Savaşta uçak kullanımını İtalya'dan sonra Bulgaristan Krallığı devam ettirmiştir. Bulgaristan uçakları I. Balkan Savaşı'nda (8 Ekim 1912 - 30 Mayıs 1913) Osmanlı'ya karşı keşif amaçlı kullanılmıştır.

"Ana madde: I. Dünya Savaşında Havacılık"

Uçakların, saldırı, savunma ve keşif amaçlı olarak gerçek anlamda kullanıldığı ilk savaş I. Dünya Savaşı olmuştur.
I. Dünya Savaşı'nda İtilaf Devletleri ve İttifak Devletleri'inin her ikisi de uçakları epeyce kullandılar. Savaşın en ünlü uçağı Sopwith Camel idi ve diğer tüm uçaklardan daha fazla hava zaferi kazanmıştı ancak aynı zamanda da birçok pilotun ölmesine neden olan zor ve kullanışsız kumanda sistemiyle ünlenmişti.

Havacılar, modern çağın teketek savaşan şövalyeleri olarak görüldüler. Birçok pilot yaptıkları havadan havaya çarpışmalarıyla ünlendiler. Bunlar arasında en çok bilineni Kızıl Baron lakaplı Manfred von Richthofen idi ve en ünlülerinden olan Fokker Dr I da dahil olmak üzere birçok değişik uçakla yaptığı havadan havaya çarpışmada 80'den fazla uçak düşürmüştü. Öbür taraftan İtilaf Devletlerinden en çok ünlenen pilot ise birçok zaferi olan Rene Paul Fonck olmuştur.

I. Dünya Savaşı sırasında uçakları silah olarak kullanma fikri başlarda gülünç bulunmuş olsa bile, önde gelen tüm kuvvetler uçakları bir fotoğraf çekme aracı olarak kullanma fikrini asla küçümsememişlerdir. Büyük kuvvetlerin tamamı tipik olarak savaş öncesi spor modellerden amacına göre modifiye edilmiş uçakları sadece fotoğraf çekme amaçlı da olsa mutlaka keşif takımlarında bulunduruyorlardı. İlk çabaları düşük yük taşıma kapasiteleri yüzünden zorlaştırılmış olsa da, sonraları iki kişilik modellerin geliştirilmesiyle bu çabalar anlam kazanmışlardır.

Uçaklar birbirlerine ateş etmeye başlamadan hemen önce sorun silahı yerleştirerek uygun durağan bir konumun bulunamamasıydı. Fransızlar bu sorunu, 1914 yılında Rolan Garros'un uçağının önüne bir makinalı tüfek takmasıyla çözdüler, fakat Adolphe Pegoud 5 zafer kazanarak, ilk "uçan as|as" oldu ve sonrasında da çarpışmada ölen ilk as olacaktı.

I. Dünya Savaşı ve II. Dünya Savaşı arasında geçen yıllar uçak teknolojisinde büyük gelişmelere sahne olmuştur.
Bu dönemde uçak, çoğunlukla tahta ve kanvas (bir çeşit kumaş) malzemesi kullanılarak üretilmekten, neredeyse tamamen alüminyumdan üretilmeye doğru bir geçiş yaptı. Yine bu dönemde motor teknolojisinde de dev gelişmeler oldu ve sıralı su soğutmalı tip motorlardan yıldız ve hava soğutmalı tip motorlara geçildi. Bu sayede elde edilen itme kuvvetinde çok büyük bir artış oldu. Tüm bu gelişmeler sonucunda alınan ödül ise uçuşların mesafesinin ve yapılan hızın artması oldu. Örneğin Charles Lindbergh, Atlantiği durmaksızın geçen ilk pilot olmasa da yalnız başına geçen ilk pilot olarak "Orteig Ödülü" olan 25.000£'u aldı. İlk değildi çünkü ondan tam sekiz yıl önce yine Atlantik, ama bu sefer iki kişi tarafından, bir Vickers Vimy uçağı ile Yüzbaşı John Alcock ve Teğmen Arthur Whitten Brown tarafından, 14 Haziran 1919 tarihinde, Newfoundland'teki St. John'dan İrlanda'daki Clifden'e uçularak geçilmiş ve "Northcliffe Ödülü" olan 10.000£ kazanılmıştı.

Pilotlar, II. Dünya Savaşı'ndan sonra yeni edindikleri kabiliyetleri göstermekte daha hevesli oldular. 
Birçok Amerikalı pilot, hava cambazı oldu ve küçük kasabalarda hem gösteriler yaptılar hem de isteyen kişilere ücret karşılığı uçma deneyimi kazandırdılar. Ayrıca yine bu dönemde uçakların yarıştırıldığı birçok hava gösterisi düzenlendi. Bu tür yarışlar hem motor alanında hem de gövde tasarımı alanında büyük gelişmelere yol açtı. Pilotlar nakit para için yarıştıkça bu onları hep daha hızlıyı bulmaya teşvik etti. Bu hava cambazlarının belki de en ünlüsü Amelia Earhart'tı. Aynı zamanda, Atlantik ve İngiliz Kanalını geçen ilk kadın olma rekorunun da sahibiydi.

İskoçya'daki Doğu Lothian'dan havalanıp New York'taki Long Islan'da inip sonra tekrar İngiltere'deki Pulham'a dönen R34 adlı zeplin, Atlantiği geçen havadan hafif ilk hava taşıtı olmuştur. 1929 yılına gelindiğinde, zeplin teknolojisi öyle bir noktaya gelmiştir ki eylül ayında ilk dünya turunu Graf Zeppelin adlı gemi ve yine ekim ayında aynı hava taşıtı ilk ticari transatlantik uçuşu gerçekleştirmiştir. Maalesef, kumanda edilebilir zeplinlerin ömrü 1937 yılındaki meşhur Hindenburg faciası ile son bulmuştur. Hindenburg'un New Jersey Lakehurst'teki iniş alanındaki tutuşup çakılmasının ardından, her ne kadar güvertedeki yolcuların büyük çoğunluğu kurtulmuş olsa da, insanlar yolculukları için zeplinleri kullanmayı bıraktılar. "Hindenburg faciası", 21 Temmuz 1919'da Chicago, Illinois'deki 12 kişinin ölümüyle sonuçlanan "Winged Foot Express" kazasınında üstüne gelince bu durum zeplinlerin tarih sahnesindeki yerlerini almasına neden oldu.

1930'larda hem Almanya'da hem de İngiltere'de jet motorunun geliştirilmeye başlandı. İngiltere'de, Frank Whittle 1930 yılında bir jet motoru patenti aldı ve 30ların sonuna doğru da bir motor geliştirmeye başladı. Almanya'da, Hans von Ohain kendi jet motorunun patentini 1936 yılında aldı ve benzer bir motoru geliştirmeye başladı. Her ikisi de birbirlerinden habersizdi ve hem Almanya hem de İngiltere kendi jet uçaklarını II. Dünya Savaşı'nın sonunda geliştirmişlerdi.

II. Dünya Savaşı, hava taşıtlarının gelişimi ve üretimlerinde çok büyük adımlara sahne oldu. Savaşa dahil olan tüm ülkeler hava taşıtı ve buna bağlı silah sistemlerinde Almanların V-2 füzesi gibi çok fazla geliştirme ve üretim yaptılar ve bunun sonunda II. Dünya Savaşı ilk uzun mesafeli bombardıman uçağı ile ilk jet avcı uçağına tanık olmuş oldu. İlk gerçek anlamdaki jet uçağın modeli Alman Heinkel He 178'di ve 1939 yılında Erich Warsitz tarafından uçuruldu. Bunun öncü prototipi Coanda-1910 ise 16 Aralık kısa mesafeli bir uçuş yapmıştı. İlk füze olan V-1 ve ilk balistik füze V-2 de Almanlar tarafından geliştirilmişti. Bundan ne jet uçakları ne de balistik füzeler çok etkilendi çünkü ne V-1 çok effektikti ne de V-2 kullanışlı olacak sayılarda üretilmişlerdi. P-51 "Mustang" uçağının geliştirilmesi taşınan yükün artması açısından ağır bombardıman uçaklarının gelişimi için önemli bir noktaydı. Aşağıdaki tablo ABD'deki uçak üretimini ve özellikle de savaşın bu üretime olan belirgin etkisini göstermektedir:

Ayrıca II. Dünya Savaşı'ndaki uçakların listesi'ne bakınız.

Ticari havacılık, II. Dünya Savaşı'ndan sonra eski askeri uçakları kullanarak insan ve eşya taşımacılığı yapılarak gelişmeye başladı. Birkaç yıl içinde, Kuzey Amerika, Avrupa ve dünyanın diğer bölgelerini kapsayan uçuşlar yapan birçok şirket kuruldu. Bu hızlı ilerleme B-29 ve Lancaster gibi geniş gövdeli bombardıman uçaklarının kolayca ticari uçaklara dönüştürülebilmesinden kaynaklandı. Aynı zamanda DC-3'nin sayesinde de daha kolay ve uzun uçuşlar olanaklı oldu. İngiliz "Comet"'ten sonra, Kuzey Amerika'nın ilk ticari jet uçağı Eylül 1949 yılında uçan Avro C102 Jetliner oldu. 1952 yılına gelindiğinde, İngiliz Denizaşırı Havayolları Şirketi De Havilland Comet uçağını tarifeli seferlerine almıştı bile. Ancak bu teknik gelişmeler devam ederken, bu uçak metal yorgunluğunun neden olması ve özellikle de pencerelerinin şekli nedeniyle, üzerinde oluşan birçok yapısal çatlaktan çok çekmiştir. Metal yorgunluğu, kabinin sürekli döngüsel olarak basınçlandırılması ve ardından da basınçsızlandırılması sonucunda oluşmuş ve tabii ki bu da uçağın gövdesinin feci bir şekilde hasarlanmasına neden olmuştur. Bu sorunlar çözüldüğünde, diğer jet yolcu uçakları çoktan göklerdeki yerlerini almışlardı ki bunlardan bir tanesi de Boeing 700 idi ve bu uçak yolculara sunulan konfor ve güvenliği daha yüksek seviyelere taşımıştı. 707 uçağı, ticari havacılığın günümüzdeki yaygın ve gelişmiş konumuna gelmesinde bir öncü olmuştur.

II. Dünya Savaşının sonunda bile, hala, uçak ve füze teknolojilerinde daha fazla gelişmeye gereksinim vardı. Daha savaşın bitmesinin üzerinden çok geçmemiş olsa da, Ekim 1947'de, Chuck Yeager Bell X-1 adlı füze ile ses hızını geçti. Her ne kadar, savaş sırasında, bazı pilotların bombardıman için daldıklarında ses hızını geçtiklerine dair söylentiler olmuş olsa da, bu uçuş, kontrollü ve seviyeli bir şekilde ses duvarının geçildiği ilk uçuş olmuştur. Bunu takiben 1948 ve 1952 yıllarında, bir jet uçağı Atlantiği ilk defa geçmiş ve Avustralya'ya ilk durmadan yapılan uçuş gerçekleşmiştir.

1950'ler askeri havacılık tarihinde yeni bir çağ olarak yazılacaktı. Sovyetler Birliği, Kuzey Amerika ve Avrupa'ya Nükleer silahlar taşıyacak kadar uzun mesafeli uçuşlar yapabilecek bombardıman uçaklarını geliştirdiğinde, Batı ülkeleri buna o uçakları, hedeflerine ulaşmadan önce yakalayıp yokedecek engelleyici uçaklar ile karşılık verdiler.

1961 yılında, gökyüzü insanlı uçuş için artık bir sınır oluşturmaktan çıktı ve Yuri Gagarin dünyadan ayrılıp, 108 dakikalık bir yörünge uçuşunu yapmıştı bile. Bu aşama, 1957 yılında Sputnik 1'in Sovyetler Birliği tarafından uzaya fırlatılmasıyla başlamış olan uzay yarışını hızlandırdı. Birleşik Devletler, buna yanıtı Merkür uzay kapsülü ile Alan Shepard'ı bir yörünge altı uçuş için uzaya göndererek verdi. Aloutte 1'in 1963 yılı da uzay gönderilmesiyle Kanada uzaya bir uydu gönderen üçüncü ülke oldu. ABD ve SSCB arasındaki bu uzay yarışı, insanoğlunun 1969 yılında aya inmesiyle insanlı uçuşun doruk noktasına ulaşmasına neden oldu.

Bu dönemde havacılık tarihindeki tek gelişme uzayda elde edilen bu başarı değildi elbette. 1967 yılında, X-15 adlı uçak, bir uçak için elde edilmiş en hızlı rekoru 6,1 Mach (7.297 km/s) değerine ulaşarak belirliyordu. Atmosfer dışında uçmaları için tasarlanmış uçakları bir kenara koyarsak, bu rekor, o güne kadar motorlu uçuş için elde edilmiş en yüksek hava hızı olmuştur.2004 itibarıyla rekorunu http://tr.wikipedia.org/wiki/X-43AX-43A'ya kaptırmıştır.
Aynı 1969 yılında, Neil Armstrong ve Buzz Aldrin de aya ayak bastılar ve Boeing firması hava taşımacılığının geleceğini yansıtan Boeing 747 tasarımıyla dikkatleri üzerine çekti. Bu uçak bugün hala inşa edilmiş en büyük uçaklardan biridir ve her yıl milyonlarca yolcu taşımaktadır. Ticari havacılık, İngiliz Havayollarının 1976 yılında Concorde uçağıyla sesüstü Atlantik uçuşu sağlamasıyla daha da büyük bir gelişme gösterdi. Birkaç yıl önce Atlantiği 2 saatin altında bir zamanda uçan SR-71 Karakuş adlı uçak hız rekorunu kırmıştı ve Concorde bu gelişmeyi yolcu taşıdığı halde takip etmişti.

20. yüzyılın dördüncü çeyreği, ilk 3 çeyreğin aksine havacılıktaki gelişmeler açısından daha yavaş geçti. Artık uçuş hızında, mesafelerinde ve teknolojisinde devrimsel gelişmeler olmuyordu. Yüzyılın bu dönemi daha çok havacılık elektroniğindeki temel gelişimlere ve havacılıktaki ufak tefek ilerlemelere sahne oldu.

Örneğin, 1979 yılında Gossamer Albatross, İngiliz kanalını geçen ilk insan gücüyle çalışan hava taşıtı oldu. Bu başarı yüzyıllardır süre gelen insan hayal gücünün gerçeğe dönüşümü olmasına rağmen ne ticari ne de askeri havacılığın gelişimine büyük bir katkı sağladı. 1986 yılında Dick Rutan ve Jeana Yeager dünyanın çevresini hiç yakıt ikmali yapmadan ve inmeden bir uçakla katettiler. 199 yılında Bertrand Piccard, dünyanın etrafını balonla dolaşan ilk insan oldu. 20. yüzyılın sonuna gelindiğinde, sesaltı havacılık için artık geliştirilmesi gereken küçük veya büyük başarıların tamamı elde edilmişti. Bundan sonra, gözler uzayın keşfine ve sesten hızlı uçuşa yönelmişti. Artık, Ansari X Ödülü gibi ödüller sayesinde birçok havacılık tutkununun amacı kişisel sesten hızlı roketlerini yaparak atmosfer dışına çıkmayı başarmak olacaktı.

21. yüzyılın başında sesaltı havacılık, tamamen kendi kendini yönetebilen veya uzaktan yönlendirilebilen taşıtlar için pilot kavramını ortadan kaldırma konusuna odaklandı. Birçok İnsansız Hava Aracı ya da İHA geliştirildi. 2001 Nisan'ında insansız hava taşıtı Global Hawk, Amerika'daki Edwards Hava Üssünden kalkıp Avustralya'ya durmadan ve yakıt ikmali yapmadan uçtu. Bu bugüne kadar bir noktadan diğer bir noktaya yapılmış en uzun insansız hava aracı uçuşuydu ve tam 23 saat 23 dakika sürmüştü. 2003 Ekim'inde ilk defa Atlantik'i geçecek ve tamamen kendi kendine kontrollü olan bilgisayar kontrollü bir model uçağın uçuşu gerçekleşti.

Ticari havacılık, 21. yüzyılın başında bir dönemin sonunu Concorde uçaklarının emekliye ayrılmasıyla gördü.
Concorde'un ona özel tasarımı olan ince yapısı ve bundan kaynaklanan yolcu sınırlaması ile çok fazla olan yakıt tüketimi onun her ne kadar iyi bir ticari uçak olmasını engelliyor gibi görünse de British Airways bu uçağın operasyonundan gözle görünür bir gelir elde etmişlerdi.

Bu geri adıma ve havacılığın gelişimindeki yavaşlamaya rağmen, 21. yüzyılın havacılık açısından parlak bir yüzyıl olacağı kanısı genel bir kanıdır. Uçaklar ve füzeler, hızları ve taşıma kapasiteleri bakımından özgün ve asla küçümsenmemesi gereken kabiliyetler taşımaktalar. İnsanların bir yerden bir yere gitmesine gerek duyulduğu sürece havacılığa da gerek duyulacaktır.




</doc>
<doc id="198735" url="https://tr.wikipedia.org/wiki?curid=198735" title="Dekorasyon">
Dekorasyon

Dekorasyon şu anlamlara gelebilir:



</doc>
<doc id="198740" url="https://tr.wikipedia.org/wiki?curid=198740" title="Arıcak (anlam ayrımı)">
Arıcak (anlam ayrımı)



</doc>
<doc id="198745" url="https://tr.wikipedia.org/wiki?curid=198745" title="Virtual private server">
Virtual private server

Virtual private server (VPS), fiziksel bir sunucunun sanallaştırma yazılımları ile birden çok sunucuya bölünerek kaynakları en verimli şekilde kullanmasını sağlayan yapıdır.

Her VPS birbirinden bağımsız ve adanmış bir sunucu gibi çalışır. Kendine ait disk alanı, IP adresi, hafızası, uygulamaları ve konfigürasyon dosyaları vardır.

Genellikle küçük ve orta ölçekli firmalar tarafından web site barındırma, radyo yayını sağlama, kontrol paneli ve diğer web yazılımlarını (script) tutma amaçlarıyla kullanılırlar.


</doc>
<doc id="198760" url="https://tr.wikipedia.org/wiki?curid=198760" title="Balaton Gölü">
Balaton Gölü

Balaton Gölü (Macarca: "Balaton"; Latince: "Lacus Pelso"; Almanca: "Plattensee"; Sırpça: "Blatno Jezero" ya da "Блатно Језеро"), Slav Dilleri'nde "Çamurlu göl" anlamına gelir. Orta Avrupa'daki en büyük göldür. Macaristan denize kıyısı bulunmayan bir ülke olduğu için göl, bazen "Macar Denizi" olarak da adlandırılır. Zala Nehri, göle su sağlayan en büyük kaynaktır. Tuna Nehri'ne bağlanan ve yapay bir kanal olan Sio Kanalı ise gölden tek su çıkışını sağlar.

Balaton Gölü, 592 km²lik yüzölçümü ile pek büyük olmayan bir göldür. Kuzeydoğu - Güneybatı doğrultusunda bulunan gölün uçtan-uca uzunluğu 77 kilometredir. Genişliği ise 4 kilometre ile 14 kilometre arasında değişir. Gölün deniz seviyesinden yüksekliği 104 metredir.

Gölün hemen yakınında Balaton-felvidéki Nemzeti Park (Macarca, Balaton Yaylaları Milli Parkı) adında 56997 hektarlık bir korunan alan bulunmaktadır.

Göl, bulunduğu bölgenin yağış oranını arttırdığı gibi iklimini de büyük ölçüde yumuşatır. Gölün aldığı yıllık yağış miktarı, Macaristan'ınkinden çok daha fazladaır. Gölün çevresinde bulutlu günler daha az ve aşırı hava sıcaklığı/soğukluğu farkı daha az görülür. Göl kış aylarında buz tutar. Yaz boyunca ise göl suyunun ortalama sıcaklığı 25 °C olarak ölçülmüştür.

Göl Macaristan içinde en fazla turist çeken alanlardan biridir. Göl suyu sıcaklığının yüzmeye elverişli olmasının yanında gölde balıkçılık, yelkencilik ve diğer bazı su sporları için de ülkedeki hemen hemen tek alandır. Gölün çevresinde birçok yazlık ev bulunur. Yaz aylarında tuttuğu nüfus kışa oranla çok daha fazladır. Yerli turistlerin yanı sıra, Balaton Gölü'ne çevre ülkelerden de birçok turist gelir. Gölün kuzeyinde bulunan Tihany Yarımadası tarihî öneme sahip bir alandır.

Kışın da göl -yaza kıyasla az olsa da- birçok turist çeker, buz tutmuş gölün yüzeyinde açılan deliklerden balık tutmak ve buz pateni, kızak kayma kışın yapılan etkinliklerdir.

Göle, hemen yakınındaki Sármellék Havaalanı sayesinde kolayca her yerden ulaşılabilir. Birçok ülkeden bu havaalanına doğrudan uçuşlar vardır.

Doğudan Batıya:

Balatonfőkajár - Balatonakarattya - Balatonkenese - Balatonfűzfő - Balatonalmádi - Alsóörs - Paloznak - Csopak - Arács - Balatonfüred - Tihany - Aszófő - Örvényes - Balatonudvari - Fövenyes - Balatonakali - Zánka - Balatonszepezd - Szepezdfürdő - Révfülöp - Pálköve - Ábrahámhegy - Balatonrendes - Badacsonytomaj - Badacsony - Badacsonytördemic - Szigliget - Balatonederics - Balatongyörök - Vonyarcvashegy - Gyenesdiás - Keszthely

Doğudan Batıya:

Balatonakarattya - Balatonaliga - Balatonvilágos - Sóstó - Szabadifürdo - Siófok - Széplak - Zamárdi - Szántód - Balatonföldvár - Balatonszárszó - Balatonszemes - Balatonlelle - Balatonboglár - Fonyód - Bélatelep - Balatonfenyves - Balatonmáriafürdő - Balatonkeresztúr - Balatonberény - Fenékpuszta



</doc>
<doc id="198761" url="https://tr.wikipedia.org/wiki?curid=198761" title="İnsanlı Ay yolculukları">
İnsanlı Ay yolculukları

İnsanlı Ay yolculukları, Uzay Yarışının bir parçası olarak ilk olarak 1969 - 1974 arasında Apollo Projesi kapsamında ABD tarafından gerçekleştirilmiştir.

Dünya, Güneş Sistemi’nde şimdilik yaşamın bilindiği tek gezegen. Milyonlarca yıl önce bir kaya gezegeni idi Dünya. Dünya ’ya çarpan büyük bir göktaşı ile oluştuğu tahmin edilen bir doğal uydusu var. Bu doğal uydunun adı ise “Ay”dır. Bu doğal uydu insanlık tarihi boyunca insanları ilgilendiren bir konu olmuştur.

Ay ile ilgili ilk yazı Eski Yunan yazarı Lukianos M.S. 2 yüzyılda yazmıştır. Lukianos bu eserinde … konusunu anlatmıştır.

1705 yılında Daniel Defoe Birleştirici ya da Dünya’dan Ay’a İletişim (İngilizce: Consolidoter or Transactions From The World to the Moon) adlı kitabıdır. Yazar Daniel Defoe bu kitabında … konusunu anlatmaktadır.

İnsanlığın uzaya açılması tarih öncesinden beri vardı 1865’te “Dünya’dan Ay’a" adlı kitabında Jules Verne 900 ayak uzunluğundaki bir toptan fırlatılan bir füzenin 4 gün sonra Ay’a ulaşacağını yazar. Ama hesaplanmayan göktaşına çarpan füzenin yönü değişir.

Sinemanın ilk yıllarında ise 1918 yılında Georges Méliès olağanüstü sinema hileleriyle "Aya Seyahat (film, 1902)" adlı filmi çekti.

Savaş İtilaf Devletlerle imzalanan çeşitli anlaşmalar bitmişti. Bu ise yeni bir savaşın daha çıkmayacağı şeklinde yorumlanıyordu. Avrupa ise hiç görülmedik bir sanayi gelişmesi yaşanıyordu. En önemli ve hızlı gelişen sanayı dalı ise Savaş Sanayisi'ydi.

1960'ların başlarında özellikle Vostok projeleriyle unutulmaz ilklere imza atan SSCB o dönemde Uzay Yarışının lideri olarak görülmektedir. Bu durum karşısında ABD, Sovyetler Birliği'ni geçmek adına büyük bir atak olan Ay'a insan göndermeyi seçmiştir. Özellikle John F. Kennedy ABD başkanlık koltuğuna kamuoyuna Ay'a inme vaatleriyle oturmuştur. Ay'a insan indirmede kararlı olan ABD karşısında Sovyetler Birliği'nin de bu yönde bazı projeleri vardır; ama ekonomik olarak zayıflamaya başlaması ve uzay teknolojisinin beyni Sergey Korolyov'un erken ölümü SSCB'yi bu yarıştan yavaş yavaş çekilmeye zorlamıştır. 9 yıl gibi kısa bir sürede projeyi gerçekleştiren ABD, Ay'a tek bir seferle yetinmemiştir ve Apollo Projesi adı altında birçok iniş gerçekleştirmiştir.

İlk insanlı Ay yolculuğu, 16 Temmuz 1969'daki fırlatılışla tarihe geçen Apollo 11 dir. "Neil Armstrong", "Edwin Aldrin", "Michael Collins" isimli Ay astronotları taşıyan bu araç 20 Temmuz 1969 tarihinde ay yörüngesine girmiştir. Ay örümceği adlı modülün Ay'ın Sessizlik Denizi ("Sea Of Tranquillity") bölgesine yaptığı inişin hemen ardından "Neil Armstrong" Ay yüzeyinde yürümüştür. 15 dakika sonra onu "Edwin Aldrin" izlemiştir. Ay üzerinde toplam 21 saat 36 dakika kalmışlardır.


1972 tarihli "Apollo 17" Ay'a yapılan son yolculuktur. Ay'a yapılan bu yolculuklardan sonra insanlı seferlerin başka gezegenlere yapılma fikri doğmuştur; ama yolculuk zamanlarının çok uzun ve projelerin aşırı masraflı olması bu düşünceleri şimdilik bastırmıştır. Gelecekte uzay teknolojisinin ilerlemesiyle bu tür yolculuklar da mümkün olabilecektir. Apollo 17'nin yolculuğundan sonra Ay'a bir daha insanlı yolculuk yapılmaması da kamuoyundaki heyecanı söndürmüştür. Yolculukların bir anda kesilmesi ise değişik inanışlar doğurmuştur. "Ay'da Uzaylıların tesislerine mi rastlandı" ya da "uzaylılar insanlığın Ay'dan uzak durmasını mı söyledi" gibi dedikoduların ardından bunlara inanan kitleler hiç de yadsınacak boyutlarda değildir.



</doc>
<doc id="198792" url="https://tr.wikipedia.org/wiki?curid=198792" title="Güzelhatmi">
Güzelhatmi

Güzelhatmi, ebegümecigiller (Malvaceae) familyasından "Abutilon" cinsini oluşturan anavatanı Batı Avustralya olan bir bitki cinsi.

Çok nadirdir. Yıl boyunca çiçeklidir. Yazı dışarda aydınlık ya da yarı gölge bir yerde geçirebilir. Sonbahardan itibaren içeri alınmalı, kışı ise aydınlık fakat daha serin bir yerde geçirmelidir. İlkbahar başından yaz sonuna kadar bol sulanıp, haftada iki kez besin verilmelidir. İlkbaharda budanıp yeni saksıya alınmalıdır.

İlkbaharda yeşil dalları ya da ağustosta odunsu dallarından köklendirilerek üretilir.


</doc>
<doc id="198795" url="https://tr.wikipedia.org/wiki?curid=198795" title="Zala Nehri">
Zala Nehri

Zala, Macaristan'ın güneybatısında bir nehirdir. Avusturya ve Slovenya sınırın birleştiği yerdeki engebeli arazide bir tepeden doğar. Vas ve adını aldığı Zala kentlerini geçerek Zalaegerszeg kentinden sularını Balaton Gölü'ne boşaltır.


</doc>
<doc id="198797" url="https://tr.wikipedia.org/wiki?curid=198797" title="Leif Ericson">
Leif Ericson

Leif Ericson, (Eski İskandinavca: "Leif Erícsson" , 970 - 1020) İzlandalı kâşif ve Amerika'ya ilk ayak basan Avrupalıdır. Bugün Kanada sınırları içinde kalan Newfoundland'u bulmak için yola çıkmış ve kıtanın farklı bölümlerini keşfetmiştir.

Leif Ericson'ın 970 yılında İzlanda'da "Kızıl Eric" (Eski İskandinavca: "Eiríkr rauði") ve Thorhild'in (Eski İskandinavca:Þjóðhildr) oğlu olarak dünyaya geldiği rivayet edilir. Babası da Norveçli bir denizci olan Ericson'ın iki erkek ve bir de kızkardeşi vardır. Thorgunna adında bir kadın ile evlenmiş ve bir oğlu olmuştur.

Norveç'te kaldığı süre içerisinde o dönemdeki birçok Norveçli gibi o da dinini değiştirerek Hıristiyan oldu. Norveç Kralı'na giderek hizmete hazır olduğunu söyledi. Kraldan aldığı görev doğrultusunda Grönland'ın batı kısımlarını görmek için keşif gezisi için yola çıktı. Aslında Amerika kıtasını ilk kez gören ve rapor eden Bjarni Herjólfsson'dan satın almış olduğu gemi ile bu toprakları kendisi de görmek için yola çıktı. Bu topraklar büyük olasılıkla Kanada'nın Newfoundland bölgesiydi.

Yoluna keşfini derinleştirmek için devam etmekte olan Ericson’ın karşılaştığı yer düz kayalıklara sahip bir bölgeydi, Muhtemelen bugünkü Baffin Adası’na çıkan Ericson bu bölgeye "Helluland" adını verdi "Hellur" Eski İskandinav dilinde "düz kayalık" anlamına gelir. Kâşif bir sonraki durağında ormanlık ve kumluk topraklar ile karşılaştı. Bugünkü Labrador olduğu düşünülen bu bölgeye de ‘’ormanlık’’ anlamına gelen "Markland" adını vererek, yeni bir kıta bulduğundan habersiz buradan ayrıldı.

Leif Ericson ve mürettebatı bir süre sonra bu bölgeye tekrar geldiklerinde ırmaklarda yaşayan oldukça iri somon balıklarının fazlalılğı, iklimin Norveç’inkine kıyasla çok daha yumuşak olması, kışın çok az miktar buzun olması ve yıl boyunca yeşil otların görülebilmesinden etkilenmişler ve birkaç da ev inşâ etmişlerdir. Ericson’ın "Tırkır" adındaki adamı –Tırkır o dönemde bir Türk ismidir, fakat Türklerin o dönemde o coğrafya olan uzaklıkları nedeni ile bu kişinin o dönemde hâlâ Türk isimleri almakta olan bir kavim olan Macarlar’dan olması kuvvetle muhtemeldir- bölgede yaban üzümleri bulmuş ve Leif bunun ardından bölgenin adını ‘’Vinland’’ olarak değiştirmiştir.

Leif Ericson’ın hayatının genelinde olduğu gibi nerede, ne zaman, ne şartlarda öldüğü hakkında da yeterli bilgi yoktur. Sadece 1020 yılında öldüğü rivayet edilir. Kâşifin ölümünden sonra, bugün, dünyanın pek çok yerinde onun ya da koyduğu isimler ile anınla birçok yer, kuruluş ve mekân vardır. İzlanda’daki "Leifur Eiríksson Havaalanı" ve adına dikilmiş heykeller bunlardan sadece bir kaçıdır. 1964 yılında Amerika Birleşik Devletleri Başkanı Lyndon Baines Johnson 9 Ekim gününü Amerika Birleşik Devletleri’nde Leif Ericson Günü olarak ilân etmiştir. Günümüzde kendisi hakkında ortaya atılan iddialardan biri de Ericson’ın Hudson Körfezi ya da Büyük Göller yolu ile Minnesota ‘ya kadar ulaştığıdır.

SüngerBob KareŞort'un bir bölümünde (Dostum Köpük) Süngerbob "Leif Erikson" gününü kutlamaktadır



</doc>
<doc id="198815" url="https://tr.wikipedia.org/wiki?curid=198815" title="Nestorius">
Nestorius

Nestorius (Yunanca: Νεστόριος; c. 386 – 450), eski Konstantinopolis Patriği (10 Nisan 428-Ağustos 431).

431'deki Birinci Efes Konsili'nde İsa'nın insansal ve tanrısal doğalarını ayrı tutmuş, İsa'ya 30 yaşındayken Kelam'ın indiği, Meryem'in daha önce sadece saf ve günahsız bir insan olan İsa’nın annesi olduğu, dolayısıyla da Meryem’in tanrı anası olarak kabul edilmesi gerektiğine ilişkin öğretiyi kabul etmemiştir. Daha sonra yapılan İkinci Efes Konsili'nde Nestorius'un aforoz edilmesi de, günümüze kadar ulaşan Nasturi, Keldani gibi diofizit Asur kiliselerin kurulmasına yol açmıştır.


</doc>
<doc id="198821" url="https://tr.wikipedia.org/wiki?curid=198821" title="Fener, Fatih">
Fener, Fatih

Fener, İstanbul'un Haliç kıyısındaki tarihi semtlerinden biridir. Bir yanında Cibali, diğer yanında Balat'ın bulunduğu semtin en önemli özelliği, Ortodoks mezhebinin merkezi konumundaki İstanbul Patrikhanesi'nin 1601 yılından bu yana burada Ayios Yeoryios (Aya Yorgi) Kilisesi'ne yerleşmiş olmasıdır. Ayrıca Bulgar (Stefan Sveti) Kilisesi, Dimitri Kantemir veya Vlah Sarayı, Kanlı Meryem Kilisesi veya Panayia Muhliotissa Kilisesi, Tur-i Sina (İoannes Prodromos Kilisesi), Kırmızı Mektep (Fener Rum Lisesi) ve II. Mehmed (Fatih) döneminde yapıldığı sanılan Fenerkapısı Mescidi semtin önemli yapılarıdır. Bizans döneminde burada, Haliç kıyısında bulunan bir fener semtin Fanarion adıyla anılmasına neden olmuştur. O dönemde Haliç surlarından semte girmek için kullanılan kapıya Porta Fari (Fener Kapısı) denilmekteydi. Bu kapı bugün mevcut değildir. Fener'de Osmanlı döneminde Rumlar ve varlıklı Museviler oturuyordu. Osmanlı yönetimi başka ülkelerle ilişkilerinde Fenerli Rumlardan tercüman olarak yararlanıyordu. Fenerli Rumlar Osmanlı Hariciye Vekaleti'nde yüksek mevkilere tırmanmışlardı. 18. ve 19. yüzyıllarda Fener sahillerinde varlıklı Rum ailelerin yalıları bulunuyordu. 20 yüzyılın başında semt tamamen gayrimüslimlerin oturduğu bir görünümdeydi. I. Dünya Savaşı sonunda İstanbul'da galip devletlerce kurulan işgal yönetiminin 1923'te kalkmasıyla birçok Rum aile Yunanistan'a göç etti. Semt 6-7 Eylül 1955 olaylarına kadar yarı yarıya Müslüman ve Hristiyan ailelerden oluşan bir nüfus yapısına sahipti. Müslüman aileler genellikle Karadeniz kökenliydiler. Kıbrıs sorunu nedeniyle 6-7 Eylül olaylarında semtteki Rum ev ve işyerleri tahrip edilince Rum nüfus İstanbul'un başka semtlerine taşınmak ya da Yunanistan'a göç etmek zorunda kaldı. Bugün Fener’de Rum ve diğer gayrimüslim nüfus yok dencek kadar azdır. Semtte 19. yüzyılda çıkan yangınlardan sonra ızgara planlı bir sokak yapısında, kagir evlerden oluşan bir doku oluşmuştur. Bugün harap haldeki bu yapıların küçük bir bölümü Avrupa Birliği fonlarıyla onarılmaktadır. 1930'lu yıllardan sonra semtin Haliç kıyısı fabrikalarla dolmuş, ancak bu yapılar 1984-1989 arasında İstanbul Büyükşehir Belediye başkanlığını yapan Bedreddin Dalan tarafından yıktırılarak bugünkü sahil yolu açılmıştır.


</doc>
<doc id="198828" url="https://tr.wikipedia.org/wiki?curid=198828" title="Hrant Dink suikastı">
Hrant Dink suikastı

Hrant Dink suikastı, "Agos" gazetesinin Türkiye Ermenisi genel yayın yönetmeni Hrant Dink'in 19 Ocak 2007'de silahlı saldırgan Ogün Samast tarafından öldürülmesi olayı. Önceden pek çok tehdit almış olan Dink, "Agos"un Halaskargazi Caddesindeki binasının önünde başının arkasına ateş edilerek öldürüldü. Olay, Türkiye'de derin devlet ve milliyetçilik olgularını gündeme taşıdı. Dink'in cenazesinde on binlerce kişi tarafından cinayete tepki olarak atılan "Hepimiz Hrant'ız, Hepimiz Ermeniyiz" sloganı uzun süre tartışıldı.

Hrant Dink'in ölümüyle sonuçlanan olaylar 6 Şubat 2004'te "Agos"ta yayımlanan "Sabiha Hatun'un Sırrı" başlıklı röportajla başladı. Metinde Sabiha Gökçen'in binlerce Ermeni yetimden biri olabileceği iddia ediliyordu. Hrant Dink ve Diran Lokmagözyan'a konuşan Hripsime (Sebilciyan) Gazalyan, Gökçen'i Hatun Teyze olarak tanıdığını belirtip kendisine aktarılan aile öyküsünü anlatıyordu. "Agos"ta dikkat çekmeyen haber, 21 Şubat'ta "Hürriyet"te Ersin Kalkan'ın imzasıyla "Sabiha Gökçen mi Hatun Sebilciyan mı?" başlığı altında "Agos" kaynak gösterilerek yayımlandı. Hrant Dink'in konuyla ilgili kişisel yorumunu da içeren haber geniş yankı uyandırdı. Genelkurmay Başkanlığı'ndan aynı gün yapılan açıklamada, haberin" millî birlik, beraberlik ve değerler açısından tehlikeli" bulunduğu belirtilerek tüm basın organları, yayım ilkelerini tekrar gözden geçirmeye davet edildi. 24 Şubat'ta İstanbul Valiliği'ne çağrılan Dink, iddialara göre burada bir vali yardımcısının yanında bulunan iki kişiden biri tarafından tehdit edildi. Valilikteki bu olaydan bir gün sonra, 25 Şubat'ta Mehmet Soykan tarafından verilen şikayet dilekçesi üzerine Şişli Cumhuriyet Savcılığı tarafından Hrant Dink'in başka bir yazısı için "Türklüğü aşağılamak" suçlamasıyla TCK'nin 301. maddesinden dava açıldı. 26 Şubat'ta "Agos" önünde toplanan Ülkü Ocaklarına mensup bir grup, tehditler de içeren pankartlar açarak gösteri yaptı ancak bu olay bir iki istisna dışında gazetelerde yer almadı. 301. maddeden açılan dava boyunca Dink'e yönelik tehditler artarak sürdü.

Hrant Dink, 19 Ocak 2007'de saat 15:00 sıralarında Şişli'deki Halaskargazi Caddesi üzerinde bulunan "Agos" çıkışında uğradığı silahlı saldırı sonucunda olay yerinde hayatını kaybetti. Başına ve boynuna isabet eden üç kurşun sonucunda hayatını kaybeden Dink'in cesedinin yakınında 4 adet boş kovan bulundu. Otopsi raporuna göre kurşunlardan ikisi Dink'in kafasına arkadan saplanmıştı. Görgü tanıkları, cinayeti işleyen kişinin 18-19 yaşlarında, kot pantolonlu ve beyaz bereli olduğunu bildirdiler.

Polis, saldırganın yakalanması amacıyla, bölgedeki metro, otobüs ve vapur iskelelerinde güvenlik önlemleri aldı. Katil zanlısı olarak Ogün Samast, televizyonda yayınlanan güvenlik kameralarından elde edilen görüntülerin üzerine babası tarafından ihbar edilerek güvenlik güçlerinin takibi sonucunda Trabzon'a gitmek üzere geldiği Samsun otogarında sivil giyimli jandarma ve polis ekiplerince yakalandı. Samast cinayeti işlediğini itiraf etti. Samast'ın üzerinde, suç aleti olduğu bildirilen bir tabanca ele geçirildi.

Tutuklanma sırasında çekilen ve ilk olarak TGRT kanalında yayımlanan Ogün Samast'ın arkasında Türk bayrağı ve Atatürk'ün "Vatan toprağı kutsaldır, kaderine terk edilemez." sözü görünen fotoğrafları tepki topladı. Bunun üzerine tutuklanmayı soruşturmak üzere 29 Ocak'ta Samsun'a bir mülkiye müfettişi gönderildi. Soruşturma sonucunda polis veya jandarmanın Ogün Samast'la birlikte Türk bayrağı ve Atatürk'ün sözü bulunan fon önünde hatıra fotoğrafı çektiğini gösteren film kayıtları ortaya çıktı. Bu kayıtlarda güvenlik kuvvetlerinin Ogün Samast'a bir tür kahraman muamelesi yaptığı görünüyordu. Müfettiş raporunda, fonda Türk bayrağı görülen hatıra fotoğrafı ve filmlerinin zanlının konuşturulması için bir taktik olarak çekildiği ve herhangi bir suç oluşturmadığı belirtildi, bunun üzerine takipsizlik kararı alındı. Hrant Dink ailesinin avukatı Fethiye Çetin, müfettiş raporunu "Bu zanlı devletin kırmızı çizgilerini ihlal eden bir durumdan gözaltına alınsaydı, polis ve jandarma onunla kol kola girip fotoğraf çektirmek için yarışsaydı, raporlar böyle mi olurdu?" diyerek eleştirdi.
Samast'ın ardından 24 Ekim 2004'te Trabzon'da McDonald's'a bomba koyarak altı kişinin yaralanmasına sebep olan Yasin Hayal, azmettirici olduğu gerekçesiyle tutuklandı. Yasin Hayal, tutuklandıktan bir süre sonra cinayetin polis muhbiri Erhan Tuncel tarafından planlandığını açıkladı. Hayal ve Tuncel, Büyük Birlik Partisi Trabzon il örgütünde karşılaşmışlardı. İddialara göre polis muhbiri olan Tuncel, Hayal'in Dink'i öldürmeyi planladığını polise 17 kez bildirmişti. Trabzon Emniyet Müdürü, "jandarmaya da çalıştığı için" suikastten önce Tuncel'i muhbirlikten attıklarını açıkladı. Ancak Emniyet teşkilatı bu bilgiyi yalanladı. Tuncel'in ifadelerinde polisi daha önce uyarmaya çalıştığı söylemesi, kendisini kurtarmaya yönelik bir çaba olarak yorumlandı. Hayal ve Tuncel, basında Ogün Samast'ın "ağabeyleri" olarak anıldılar.

Suikastın tetikçisinin yakalanmasına rağmen tam olarak aydınlatılamaması, Emniyet ve Jandarma İstihbarat Teşkilatı ile bağlantıları bulunan kişilerin olaya isimlerinin karışması, tetikçinin güvenlik güçleriyle birlikte hatıra fotoğrafı çektirmesi, azmettirici Yasin Hayal'in daha önceki suçlarında polis tarafından korunduğu gibi konu ve iddialar, derin devlet tartışmalarını tekrar gündeme getirdi.

İşçi Partisi Genel Başkanı Doğu Perinçek 31 Ocak 2007'de: "Operasyon ekibi: Hrant Dink cinayetinin kilit ismi olduğu iddiasıyla Trabzon'da gözaltına alınarak İstanbul'a getirilen Karadeniz Teknik Üniversitesi öğrencisi Erhan Tuncel'in Emniyet İstihbarat Dairesi Başkanı Ramazan Akyürek'in elemanı olduğu ortaya çıktı. Emniyet Genel Müdürlüğü de bu gerçeği doğruladı. Emniyet İstihbarat Daire Başkanı Ramazan Akyürek'in Trabzon’da Emniyet Müdürü iken kurduğu ekip, "haber elemanları" perdesi altında, bir operasyon ekibi, başka deyişle tetikçi timidir." şeklinde basın açıklaması yaptı.
Suikastın 40. gününde Kumkapı'daki Meryem Ana kilisesinde Dink anısına Türkiye Ermenileri Patriği Mesrob Mutafyan'ın yönettiği bir Pazar ayini düzenlendi. Ayine Dink'in ailesi, Prof. Dr. Hüseyin Hatemi, yazar Elif Şafak, Şişli Belediye Başkanı Mustafa Sarıgül, gazeteciler ve çok sayıda Ermeni katıldı. Mutafyan, konuşmasında suikastın aydınlatılamamasını eleştirdi. Bu ayin sırasında kiliseye giren silahlı iki kişi havaya ateş açarak paniğe neden oldular.

Hrant Dink suikastı davası 2 Temmuz 2007 tarihinde Beşiktaş'daki eski Devlet Güvenlik Mahkemesi binasında başladı. Duruşmaya sanıklar, Hrant Dink'in birinci derece yakınları ve avukatlar hariç kimse alınmadı. Mahkeme binasının önünde toplanan kalabalık, suçluların cezalandırılması için eylem gerçekleştirdi. Yasin Hayal'in avukatı Fuat Turgut, mahkeme salonuna girerken, kalabalığın elindeki pankartlardaki slogana atfen "Hepiniz Ermeni’siniz." diye bağırınca gerginlik yaşandı. Duruşma sırasında Hayal ve Tuncel'in birbirini suçladıkları, Samast'ın ise susma hakkını kullandığı açıklandı. Sanık avukatları, olaya bir örgüt veya çetenin karıştığını yalanladılar.

Meclis, Hrant Dink Cinayetini Araştırma Komisyonu, Trabzon ve İstanbul emniyet birimlerinin “ihmali” olduğu belirtildi.

Meydana gelen olayda ihmali bulunduğu gerekçesiyle emniyet görevlileri hakkında idari yönden; bir personele uzun süreli durdurma, beş personele aylık kesimi, üç personele kınama ve bir personele uyarma cezası verilmiştir. Adli yönden; sekiz personel hakkında "soruşturma izni verilmemesine", 31 personel hakkında "ek kovuşturmaya yer olmadığına", iki personel hakkında "beraatına" yetkili mahkemece karar verilmiş, bir personel hakkında ise başlatılan savcılık soruşturması halen devam etmektedir. Jandarma görevlilerinden; dördü hakkında dört ay hapis, biri hakkında altı ay hapis, ikisi hakkında beraat kararı verilmiştir.

Eylül 2010'da Avrupa İnsan Hakları Mahkemesi, ölümünden önce Hrant Dink'in ve daha sonra ailesinin yaptığı beş ayrı başvuruyu ele aldığı davada, Türkiye'nin Avrupa İnsan Hakları Sözleşmesi'nin yaşama hakkı, ifade özgürlüğü ve etkili başvuru hakkıyla ilgili maddelerini ihlal ettiğini hükmetti ve Dink ailesine 133 bin Euro tazminat ödenmesine karar verdi.

Hrant Dink'in eşi Rakel Dink, kardeşi Orhan Dink ve çocukları Delal, Arat ve Sera Dink, etkin bir soruşturma yapılmadığı ve yürütülen soruşturma hakkında kendilerine bilgi verilmediği gerekçesiyle Anayasa Mahkemesi'ne bireysel başvuruda bulundular. Temmuz 2014'te Anayasa Mahkemesi, "etkili soruşturma yapılmadığı" gerekçesiyle Dink ailesinin haklarının ihlal edildiğine karar verildi. Resmî Gazete’de yayınlanan kararda şu ifadelere yer verildi: "Olay kapsamında ihmalleri olduğu ileri sürülerek kimlikleri tespit edilen İstanbul ve Trabzon'daki kamu görevlilerinin cinayet üzerinden uzunca bir süre geçmiş olmasına rağmen halen ifadelerinin bağımsız adli birimlerce alınamadığı, olaydaki rollerinin saptanamadığı, öldürülenin yakınlarının ancak kendi çabaları ile soruşturma sürecinden haberdar olabildikleri ya da katılabildikleri, soruşturmanın makul bir özen ve hızla yapılamadığı anlaşılmış olduğundan hakkın özüne zarar verecek şekilde yürütülen bu soruşturmanın bir bütün olarak etkisiz olduğunun kabul edilmesi gerekir."

Hrant Dink’in öldürülmesine ilişkin yürütülen yeni soruşturma kapsamında Ekim 2015'te hazırlanan iddianamede, dönemin emniyet istihbarat dairesi başkanı Ramazan Akyürek ve istihbarat şube müdürü Ali Fuat Yılmazer hakkında "kasten adam öldürme" suçlamasıyla ağırlaştırılmış müebbet hapis cezası, dönemin İstanbul il emniyet müdürü Celalettin Cerrah ve istihbarat daire başkanı Sabri Uzun’un ise "görevi kötüye kullanma" suçlamasından altı yıla kadar hapis cezası talep edilmektedir. Savcı, soruşturma kapsamında ifadeleri alıldıktan sonra serbest bırakılan İstihbarat Dairesi eski Başkan yardımcısı Coşkun Çakar, İstihbarat Dairesi Teknik Şube eski Müdürü Yunus Yazar, İstanbul İstihbarat Şube eski Müdürü Ahmet İlhan Güler, Trabzon İstihbarat Şube eski Müdürü Faruk Sarı, polis memurları Mehmet Ayhan ve Onur Karakaya, İstihbarat Daire Başkanlığı C Şube eski Müdür Yardımcıları Bülent Demirel ve Osman Gülbel ile C-2 Büro eski Amiri Yılmaz Angın hakkında yeniden yakalama emri çıkarılmasını talep etmektedir.

Ali Fuat Yılmazer, mahkemedeki savunmasında Dink cinayetinin engellenmediğini, hatta kasıtlı bir şekilde engellenmeyerek cinayete yol verildiğini ve Dink'in hayatını koruma görevini yerine getirmeyen devletin büyük kusuru olduğunu söyledi. Yılmazer, cinayetin tetikçi ve çevresi tarafından işlenmediğini, arkalarında "siyasal zemin ve örgütsel bir yapı, en önemlisi de bu siyasal zeminin ve örgütsel yapının devlette de karşılığı" olduğunu öne sürdü ve "kasıt aranıyorsa bu öncelikle İstanbul Emniyeti'nde aranmalıdır" dedi.

Suikast gerek Türkiye, gerekse Dünya basınında geniş yankı uyandırdı.



Suikast sivil toplum örgütlerince de tepkiyle karşılandı. Olayı protesto etmek amacıyla olay yerinde gösteri ve yürüyüşler düzenlendi. Aralarında sivil toplum örgütleri, siyasi partiler, yazarlar, sanatçılar ve öğrencilerin de bulunduğu kalabalık bir grup Taksim Meydanı'nda toplanarak olayı protesto eden bir gösteri düzenlediler. Olayı protesto için Kızılay'da oturma eylemi düzenleyen bir grup ise Ankara'da polisle çatıştı.

Hrant Dink'in 24 Ocak 2007 tarihinde kaldırılan cenazesi de on binlerce kişinin katıldığı bir gösteriye dönüştü.

Dink suikastının uzun süre tam olarak aydınlatılamaması protestolara neden oldu. Örneğin, suikastın gerçek azmettiricilerinin yakalanmadığı iddiasıyla 15 Nisan 2007'de kendisine "Benim hala umudum var inisiyatifi" adı veren bir grup "Agos" gazetesi binası önünde gösteri yaptı.

Cenazede açılan "Hepimiz Hrant Dink'iz, Hepimiz Ermeniyiz" pankartları, daha sonra milliyetçi kesimlerden gelen eleştirilere konu oldu. Milliyetçi Hareket Partisi Genel Başkanı Devlet Bahçeli, pankartlara tepki olarak "Bu ne demek? Hepimiz Türküz, hepimiz Mehmet'iz" dedi. Hrant Dink cinayetine gösterilen duyarlılık ve tepki, Türk askerlerinin cenazeleriyle kıyaslanarak eleştirildi. "Cenaze töreninde Türk bayrağı açılmaması" gibi hususlar bazı milliyetçi basın organlarında yerildi.

Bu eleştirileri takiben 3 Şubat 2007 tarihinde Başbakan Recep Tayyip Erdoğan, bir parti toplantısında aşırı milliyetçiliği "Hani milliyetçilikle geçinenler var ya, bunlar milliyetçi filan değil, bunlar ırkçı, ayrımcı, kafatasçı, bunlar milliyetçi değil" sözleriyle eleştirdi.

17 Kasım 2004 günü ‘Mehmet Kurt’ kod adıyla Yardımcı İstihbarat Elemanı Erhan Tuncel, "Hrant Dink'i tasarlayarak öldürmek" suçundan beraat ederken, bombalı eylemden 10 yıl 6 ay hapis cezasına çarptırıldı. Ancak 7 Mart 2014 tarihinde tahliyesine karar verildi.




</doc>
<doc id="198840" url="https://tr.wikipedia.org/wiki?curid=198840" title="Hexanchus griseus">
Hexanchus griseus

Hexanchus griseus; altı solungaçlı köpek balığı, boz camgöz gibi de adlandırılabilir. Boyları 5 metre kadardır. 8 metre olanlarına da rastlanılmıştır. Baş kısadır. Burun kısa ve geniştir ve gözlerde başa göre küçüktür. Sırt koyu kahve rengi ya da koyu gri ve karın kısmı kirli beyazdır. Yandan bakılınca pektoral yüzgecinin hemen sol üstünde sağlı sollu 6 çift solungaç yarıklarının bulunması bu türün en önemli özelliğidir. Bu özelliğinden dolayı Hexanchidae familyasına dahildir. Üstte 4 altta 6 sıra kesici (canine) dişlere sahiptir. Gövdeleri mekik biçimindedir hidrodinamiktir ve bu sayede iyi yüzücülerdir.Bu özelliği sayesinde sınıflandırmada pleurotremata ordosunda yer alır. Gözün arka tarafında ilk solungaç yarığının körelmesiyle oluşan spirakulum denilen küçük bir delik vardır ve bu delik oksijen difüzyonuna yardımcı olur. Kuyruğu heteroserk yapıdadır bu özelliği kuruğun üst lobunun alt lobundan uzun olması anlamına gelir. Yaşayan köpek balıklarının en ilkelidir ve jura devrinden kalma fosillerle birçok benzerlik sergilerler. Genellikle balıklar, kalamar crustacea ve bazı balıklar ile beslenirler. İnsanlar için henüz tehlikeli olabildiğine dair bir kayıt bulunamamıştır. Ovovivipar üreme gösterirler, bir üreme sezonunda 20-50 arası embriyo meydana getirebilirler. Yavrularının boyları 60–70 cm'dir. Gençleri kıyıya yakın ergin olanları derinlerdedir. Gündüzleri deniz tabanında dinlenip geceleri avlanırlar. Bentopelajik ya da mezopelajiktirler, 70-2000 metre arası derinliklerde dağılım gösterirler. Geceleri yüzeyde de bulunurlar (epipelajik). Eti insanlar için zehirlidir. Türkiye sularında ve atlas okyanusunda mevcuttur.Türkiye'de Karadeniz, Marmara denizi, Ege ve Akdeniz'de sıkça rastlanır.Troll İle avlanması sonucu derinde yaşayan bu köpekbalığı türü avlanmaktadır.


</doc>
<doc id="198844" url="https://tr.wikipedia.org/wiki?curid=198844" title="Learjet 24">
Learjet 24

Learjet 24 6-8 kişilik (2'si mürettebat olmak üzere) çift motorlu, yüksek hızlı, ticari jettir. Learjet firması tarafından Learjet 23'ün yerini alması için üretilmiştir.

Learjet 24, Learjet 23'ün bir üst modelidir. En önemli farklardan birisi her iki yana da ilave edilmiş bir adet penceredir. Ayrıca ABD Havacılık Standartlarını belirleyen FAR kurumunun 25. kısım kurallarına uymak için birkaç küçük değişikliğe gidilmiş, daha da önemlisi motorlar kuvvetlendirilmiştir. Böylece FAR Kısım 25 kurallarına uyan ilk ticari jet Learjet 24 olmuştur. Kokpit camı, kanat ucu yakıt tankları ve yangın söndürme sistemlerindeki değişiklikler de bu değişikliklere eklenebilir.

Learjet 24, ilk uçuşunu 24 Ocak 1966'da gerçekleştirmiştir. Diğer tipleri Learjet 24A, B, C, D, E ve F'dir. Kalkış ağırlığı, menzil, kabin ve motorlar tipler arasındaki farkları teşkil etmektedir.

Mayıs 1966'da gerçekleştirilen gösterim ve deneme uçuşunda, 3 gün içerisinde Dünya çevresinde tur atmış, uçuşunu 50 saat 20 dakikada gerçekleştirmiştir.

Toplam 259 adet üretilen Learjet 24'lerden 39'u kaza yaparak uçuşlarına veda etti. 2001'de halen 210 adet Learjet kullanımda idi.

Özgün sürümüdür. Learjet 23'ün değiştirilmesi ile elde edilmiştir. Kalkış ağırlığı 5902 kg.'dır. FAA tarafından 9 Kasım 1966'da sertifikalandırılan uçaktan 81 adet üretilmiştir.

İki adet General Electric CJ610-6 motoru kullanan ce 6129 kg kalkış ağırlığına sahip olan uçak FAA tarafından 17 Aralık 1968'te sertifikalandırılmış ve 49 adet üretilmiştir.

Azaltlmış menzili ve gövde yapısı hariç 24B'nin benzeridir. Kalkış ağırlığı 5675 kg'dır. Üretilmemiştir.

24C'nin kalkış ağırlığı 6129 kg.'a arttırılmış sürümüdür. Dairesel kabin, açılı kabinle değiştirilmiş, üretim halindeki 24B'ler değiştirilerek 99 adet üretilmiştir. FAA tarafından 17 Temmuz, 1970'te sertifikalandırılmıştır.

24D'nin hava taksi görevi için tehçizatlandırılmış sürümüdür. Farklı olarak ek gövde yakıt tankına sahiptir. İtki gücünü iki adet General Electric CJ610-8A'dan almaktadır. Sivil havacılıktaki izin verilen en yüksek tavan irtifasına sahip (51000 fit = 15545 metre) uçaktan 29 adet üretilmiştir.





</doc>
<doc id="198852" url="https://tr.wikipedia.org/wiki?curid=198852" title="Çok oyunculu oyun">
Çok oyunculu oyun

Çok oyunculu (İngilizce: "multiplayer") herhangi bir oyunda birden çok oyuncunun oynayabilmesi durumudur. Tek bir bilgisayarda olabileceği gibi ağ üzerinden birden çok bilgisayarla da olabilir. Tek bir sunucu üzerinden birçok istemci oyuna dahil olabilir. Ayrıca bu PS3 ve XBOX'da da geçerlidir.

Yerel ağ üzerinden ya da doğrudan bağlantıyla ya da internet üzerinden oynanabilir.



</doc>
<doc id="198854" url="https://tr.wikipedia.org/wiki?curid=198854" title="Uzungöl">
Uzungöl




</doc>
<doc id="198855" url="https://tr.wikipedia.org/wiki?curid=198855" title="Maya (din)">
Maya (din)

Maya, Hinduizm’de kullanılan bir terim olup, tezahür etmiş alem denilen, insanın yaşadığı fiziksel alemin bir hayal, bir aldanmadan (illüzyon) ibaret olduğunu dile getiren kavramdır.

Maya kavramının içeriğindeki fikirler şöyle açıklanabilir:




</doc>
<doc id="198873" url="https://tr.wikipedia.org/wiki?curid=198873" title="Deutsche Zeitung in Norwegen">
Deutsche Zeitung in Norwegen

Deutsche Zeitung in Norwegen, Norveç'te 20 Mayıs 1940-8 Mayıs 1945 tarihleri arasında yayımlanış olan Nazi yanlısı gazete. Ortalama 40.000 tirajı vardı.


</doc>
<doc id="198883" url="https://tr.wikipedia.org/wiki?curid=198883" title="Ay'a Seyahat">
Ay'a Seyahat

Ay'a Seyahat ya da özgün adıyla De la Terre à la Lune , Jules Verne'in 1865 yılında yazmış olduğu, türünün ilk örneklerinden olan, eğlenceli bir bilim kurgu öyküsüdür. Amerikan İç Savaşı sırasında, Maryland eyaletindeki Baltimore şehrinin zengin ailelerinin bir araya gelerek kurduğu Silah Kulübü, savaştan sonra sessizliğe bürünür. Savaş sonrasında bir araya gelen üyeler, yeni hedeflerini, "Ay'a gidecek bir uzay gemisi inşa etmek ve onunla Ay'a gitmek" olarak belirler.

Kitap, Verne'in Ay'a seyahate dair yaptığı hesap ve tahminlerinin, onun zamanındaki tüm bilgi eksikliklerine rağmen, gerçeğe son derece yakınlığı açısından şaşırtıcıdır. Proje maliyetine dair tahmini, Amerikan dolarının 1865 ve 1969 yıllarındaki değerleri göz önüne alınarak karşılaştırıldığında ilgi çekici bir yakınlık göze çarpar. Bununla birlikte,Verne'in senaryosu, mürettebatı atmosferin dışına taşıyacak kadar yüksek bir ivmelenme, aynı zamanda yolcuların da ölümüne neden olacağı için uygulanması mümkün olmayan bir kurgudur.




</doc>
<doc id="198888" url="https://tr.wikipedia.org/wiki?curid=198888" title="Babamın Vücudunu Geri Verin: Minik Bir Eskimonun Anıları">
Babamın Vücudunu Geri Verin: Minik Bir Eskimonun Anıları

Babamın Vücudunu Geri Verin: Minik Bir Eskimonun Anıları; "(İngilizce: Give Me My Father's Body: The Life of Minik, the New York Eskimo)" Kenn Harper'ın kitabı.

Minik Wallace, araştırmacı Robert Peary tarafından, 1897 yılında, babası Qisuk ve dört diğer Kuzey Grönland İnuitlerinden ("Inughuit") Eskimo ile birlikte, kuzey Grönland'tan Amerika'ya getirilmiştir. Gelme kararını tamamen hür iradeleri ile vermemiş ve istedikleri zaman geri götürülme sözü ile Amerika'ya getirilen bu Eskimo grubu, getirildikleri New York'ta kendilerini bir hayvanat bahçesinde gibi hissetmiş ve mutsuz olmuşlardır.

Kısa bir süre sonra babası Qisuk'i verem hastalığından kaybeden Minik, onu törelerine uygun olarak gömmek ister. American Museum of Natural History görevlileri babasının bedeni üzerinde incelemeler yapmak istediğinden, ona sahte bir cenaze töreni hazırlarlar.

Babasının bedenini geri almak için mücadele eden Minik başarılı olamaz ve Grönland'a geri döner. Orada rehberliğini yaptığı Amerikalı ziyaretçilerin telkini ile, 1916'da Amerika'ya dönen Minik, 1918 yılında yaşanan küresel grip salgının etkisi ile hayatını yitirir.

Robert Peary adlı araştırmacının bu Eskimo grubuna yaptıkları, okura, medeniyetin gülen yüzünün bir de karanlık yanının olabileceğin gösterir. Bilimsel etikin ve insanlık sınırlarının zorlandığı öykünün kahramanları, okura, gördüğünü sandığı gerçeklerin aslında "gerçek" acıyla dolu öyküler olduğunu anlatır.


</doc>
<doc id="198892" url="https://tr.wikipedia.org/wiki?curid=198892" title="Bilimsel Devrimlerin Yapısı">
Bilimsel Devrimlerin Yapısı

Bilimsel Devrimlerin Yapısı (1962), Thomas S. Kuhn'un bilim tarihi üzerine bir analizidir. Yayınlanması bilimsel bilginin sosyolojisi alanında bir kilometre taşı olmuş, çokça tartışılmış, "paradigma" ve "paradigma kayması" ("paradigma değişimi") kavramlarını popülerleştirmiştir.

Kuhn kitabının kaynağını 1947'de Harvard Üniversitesi'nde lisans üstü öğrencisiyken beşeri bilimler öğrencilerine verdiği bilim tarihi odaklı bir lisans dersi için yaptığı çalışmalara dayandırır. Kitabı oluşturan metin ise ilk defa, "International Encyclopedia of Unified Science"'ın içerisinde bir monografi olarak yayınlanmış ve kitap formatında ilk kez 1962 yılında basılmıştır.

Kuhn'un tarih ve bilim felsefesine yaklaşımı, "Belli bir dönemde ne tür fikirler düşünülebilirdi, ne tür fikri seçenekler ve stratejiler mümkündü?" gibi kavramsal sorulara odaklanarak açıklanır. Kuhn, bilimsel kuramın evriminin, olguların basitçe biriktirilmesinden değil, değişken fikri ortamlar ve olasılıklar kümesinden çıktığını iddia eder.

Kuhn bilimsel çalışma ortamının sırayla geçirdiği üç evre tanımlar. Paradigma öncesi ya da pre-paradigma dediği ilk evrede, bilimsel nitelikte bir araştırma sürdürülüyor olsa da, belirli bir kuram üzerinde mutabakat yoktur. Bu evrenin tipik özelliği, çeşitli uyumsuz ve tamamlanmamış kuramların bir arada varlığıdır. Eğer bilimsel toplumun oyuncuları giderek bu kavramsal çerçevelerden birisine yönelir ve bilimsel yöntemler, terminoloji, deney türleri üzerinde geniş mutabakat sağlanırsa, ikinci evre olan normal bilim başlar. Bu evrenin özelliği de baskın paradigma kapsamında problem ya da bir anlamda "yapboz çözmek"tir. Zamanla, normal bilim sürecinde "anomali"ler, mevcut paradigma kapsamında açıklanması zor olgular belirebilir, dahası bunlar birikerek normal bilimi zorlaştıran ve paradigmanın güçsüzlüklerini sergileyen bir noktaya, Kuhn'un adlandırmasıyla "kriz"e, ulaşabilir. Ama, gene Kuhn'un gözlemlerine göre, anomaliler ne denli çok sayıda ve büyük olursa olsun, güvenilir bir seçenek ortaya çıkana kadar, uygulamadaki bilim insanlarının çoğunluğu mevcut paradigmaya sadık kalır ve normal bilimi sürdürürler, çünkü sorunların çözüleceğine inançsızlık bilim insanı olmayı bırakmak anlamına gelir. Kuhn'a göre bütün bilimsel topluluklarda çoğunluğa aykırı düşen, kriz durumlarında yeni paradigmalar geliştiren az sayıda cüretkar birey de vardır. Bu bilim insanları Kuhn'un devrimci bilim dediği işe girişirler ve böylece bilim üçüncü evreye geçer. Bilimsel devrim diye de adlandırılabilecek bu evrede, eski paradigmaya güven sarsılır, temeldeki varsayımlar gözden geçirilir ve zamanla yeni bir paradigma itibar kazanır. Her iki paradigmanın da yan yana varolduğu ve yeni paradigmanın başlangıçtaki eksiklerinin zamanla kapatıldığı bir dönem sonunda yeni paradigma başat duruma geldiğinde, yani "paradigma değişimi" gerçekleştiğinde, bilim insanları yeni paradigma çerçevesinde yapbozla uğraştıkları normal bilime dönerler.

Siyaset, toplum ve ekonomideki değişimler sıkça Kuhncu terminolojiyle, "paradigma" ve "paradigma kayması" terimleriyle ifade edilmiştir. Bu terimlerin, Kuhn'un özgün tanımıyla ilgisiz bağlamlarda yersiz ve aşırı kullanım sonucu, içeriklerinden kopuk klişelere dönüştükleri ileri sürülse de, bilim tarihi dışında kullanımları yaygınlığını korumaktadır.



</doc>
<doc id="198897" url="https://tr.wikipedia.org/wiki?curid=198897" title="Dagbladet">
Dagbladet

Dagbladet, Norveç'in en büyük üçüncü gazetesidir. 2002 yılında ortalama tirajı 191.164'tü. 1869'da kurulan gazete, 1983'te tabloid formata geçti. Dagbladet, Türkçe "günlük gazete" demektir.



</doc>
<doc id="198899" url="https://tr.wikipedia.org/wiki?curid=198899" title="Cennetin Ejderleri">
Cennetin Ejderleri

Cennetin Ejderleri ya da özgün adıyla Dragons of Eden: Speculations on the Evolution of Human Intelligence, Carl Sagan'ın 1977 yılında yayımlanan kitabı. Yazar kitapta antropoloji, evrim, biyoloji, psikoloji ve bilgisayar bilimini bir arada ele alarak, insan zekasının gelişimi hakkında iyi bir bakış açısı sunar.

Kitabın ilginç taraflarından biri, zekanın ölçümünde niceliksel yolların incelenmesidir. Sagan, beyin ağırlığı ile vücut ağırlığı oranının iyi bir gösterge olduğunu belirterek, insanların en yüksek orana, yunusların da ikinci yüksek orana sahip olduklarını paylaşır. 
Kitapta ayrıca insan beynin birbirinden bağımsız 3 ayrı bölümden oluşan bir sisteme sahip olduğu yazılıdır.
Kitapta "zeka", insanın kullanabileceği zihinsel kapasiteyi ifade eder.

Sagan, "Cennetin Ejderleri" yapıtı ile 1978 yılında kurgusal olmayan kitaplar kategorisinde Pulitzer Ödülü'ne layık görülmüştür.


</doc>
<doc id="198902" url="https://tr.wikipedia.org/wiki?curid=198902" title="Denizler Altında Yirmi Bin Fersah">
Denizler Altında Yirmi Bin Fersah

Denizler Altında Yirmi Bin Fersah, Jules Verne'in ilk kez 1870 yılında yayınlanan bilim kurgu romanıdır.

Roman, 1868’de Nautilus adlı denizaltı ile seyahat eden Kaptan Nemo ve denizaltıya misafir olan bilim adamı Pierre Aronnax’ın Kızıldeniz, Akdeniz, kayıp Atlantis kıtası, Güney Kutbu’nu içeren seyahatleri ve maceraları üzerinedir.

Romanın ilk baskısı illüstratör Alphonse de Neuville ve Edouard Riou tarafından yapılmış pek çok görsel içerir. 1907, 1916 ve 1954’te filme çekilmiştir.

1868 yılında denizlerde bazı gemilerin çarpıp batmasına neden olan garip bir nesnenin varlığı denizcileri heyecanlandırmaktadır. Fransız bilim adamı "Pierre Aronnax", konuyu araştıran bir ABD bilim gemisine uşağı ile birlikte biner. Bilinmeyen bir hayvan olduğunu düşündükleri varlıkla karşılaştıklarında onu yakalamaya çalışırken bir kaza sonucu denize düşen Aronnax, uşağı "Conseil" ve geminin Kanadalı mızrakçısı "Ned Land" kendilerini o varlığın üzerinde bulurlar.

Dev bir yaratık olduğunu sandıkları şeyin bir denizaltı gemisi olduğunu görürler. Geminin içine alınan kazazedeler, esrarengiz "Kaptan Nemo" ve adamları ile tanışırlar. Toplumla ilişkisini koparıp kendisine kimsenin yapmadığı bir denizaltı gemisi yapan Kaptan Nemo, zengin ve kültürlü bir adamdır. Kendisine benzeyen insanlardan oluşan mürettebatı ile özgür hissettiği bu mekanda yaşayan Kaptan Nemo, sırlarının açığa çıkacağı endişesi ile Aronnax ve arkadaşlarını serbest bırakmayı reddeder, onları birlikte okyanusun derinliklerini araştırmaya davet eder.

Roman kahramanları köpekbalıkları ile çarpışmaktan, su altında volkan patlaması görmeye kadar birçok macera yaşar, Atlantis kıtasını ziyaret eder, Güney kutbunu keşfederler.

Gemi Baltık Denizi'nde bir girdaba yakalandığında üç dost şans eseri gemiden ve girdaptan sağ kurtulmayı başarır. Nemo'ya ve Nautilus'a ne olduğu anlaşılamaz.

Yazarın, "Esrarlı Ada" adlı eserinde Kaptan Nemo’nun ölmediği ortaya çıkar.


</doc>
<doc id="198904" url="https://tr.wikipedia.org/wiki?curid=198904" title="Babrak Karmal">
Babrak Karmal

Babrak Karmal (; d. 6 Ocak 1929, Kamari - ö. 3 Aralık 1996, Moskova), 1979-1986 yılları arasında Afganistan Demokratik Cumhuriyeti dönemi esnasında Afganistan'ın üçüncü devlet başkanıydı. Marksist liderlerin uzman propagandacıları arasında en iyisi olarak gösteriliyordu.

Seçkin bir ordu generalinin oğlu olarak, Kabil doğusunda Kamari köyününün varlıklı bir ailesinde doğmuş olmasına rağmen, Babrak Karmal, annesinin ölümünden sonra zor hayat koşulları altında yaşadı. Lisede ilgisiz bir öğrenciydi. Daha sonra Kabil Üniversitesi'nde hukuk okudu. Bir hatip olarak şöhret kazandı. 1951'de üniversitenin öğrenci birliğinde eylemci oldu. Marksist siyasal faaliyetlere karıştı, bu faaliyetleri nedeniyle beş yıl boyunca hapsedildi. Hapishanede, Ekber Hayber ve Muhammed Sıddık Farhang ile arkadaş oldu. Burada iki arkadaşıyla birlikte Sovyet yanlısı düşüncelerini geliştirdi. Mezun olduktan sonra, Planlama Bakanlığına girdi.

1 Ocak 1965'te yapılan bir kongrede yirmi sekiz kurucu üye arasındaydı ve Kabil'de Afganistan Demokratik Halk Partisi'ni kurdu. Partinin genel sekreterliğine getirildi. 1965'ten 1973'e kadar bu partide hizmet etti. 1967'de Demokratik Afganistan Partisi Parcham (Bayrak) ve Khalq (Halk) adında iki bölüme ayrıldı. Karmal daha önce Perçem hizibinin lideri oldu. Hizipler, 1977'de birleştirdi ve Nisan 1978'de, Afganistan'ın kontrolünü ele geçirdi. Karmal, önce başbakan vekili oldu ama rakip Halk hizibinin yükselişinden sonra Prag'a büyükelçi olarak atandı.

ADHP, sosyalist fikirlerle ülkeyi yenileştirmeyi deniyordu; fakat ülkede büyük rahatsızlık vardı. Aralık 1979'da Sovyetler, Afganistan'ı istila etti ve Sovyetlere ait komandolar, lider Hafızullah Amin'i öldürdü. Sovyetler, Afganistan Demokratik Cumhuriyeti'nin yeni başkanı olması için Karmal'ı önerdi. Babrak Karmal, ADHP'in Perşem hizibinin sürgüne gönderilen lideri, Afgan hükümetinin yeni lideri olarak Sovyetler tarafından yerleştirildi.

Karmal, Haziran 1981'de başbakanlık görevini Sultan Ali Keşmand'a devretmekle birlikte partinin genel sekreterliğini ve Devrim Konseyi başkanlığını sürdürdü. Bu arada sosyalist rejime ve 1985'te sayıları 115 bine ulaşan Sovyet askerlerine karşı silahlı direniş yükselirken, ADHP içindeki Halk ve Bayrak kanatları arasındaki iktidar mücadelesi de sürdü. Sovyetlere ait destekle o bölgede güç sağlamak için görevlendirildi fakat başarılı olamadı.

4 Mayıs 1986'da partinin genel sekreterliğinden uzaklaştırıldı. Daha önemsiz bir görev olan Devrim Konseyi başkanlığına getirildiyse de, kısa bir zaman sonra bu görevinden de istifa etmek zorunda bırakıldı. Yerine Hacı Muhammed Çamkani getirildi, Afganistan'ı terk ederek Moskova'ya gitti. 1989'da kısa bir süre için Kâbil'e döndü. 1996'da Moskova'da öldü. Cenazesi önce Özbekistan'a getirildi, daha sonra Afganistan'a götürülerek defnedildi.


</doc>
<doc id="198906" url="https://tr.wikipedia.org/wiki?curid=198906" title="Galileo'nun Kızı: Bilim, İnanç ve Sevgi Üstüne Tarihsel Bir İnceleme">
Galileo'nun Kızı: Bilim, İnanç ve Sevgi Üstüne Tarihsel Bir İnceleme

Galileo'nun Kızı ya da özgün adıyla Galileo's Daughter, Galileo Galilei'nin kızı, rahibe Suor Maria Celeste'nin yazdığı mektupların bir derlemesidir. Dava Sobel tarafından hazırlanmıştır.

Galileo'nun yazmış olduğu mektuplar bulunamaz iken, Maria Celeste'nin 1623'ten, öldüğü yıl 1634'e kadar yazmış olduğu 120 mektup günümüze kadar ulaşmıştır. Mektuplardan Maria Celeste'nin babasına büyük bir sevgi ve saygı beslediği görülür. San Matteo Manastırı'nda yaşayan Maria Celeste için babasının mektupları dış dünyadan haberler veren son derece ilginç yazılardır.

Üç çocuğu olan Galileo, çocuklarının annesi ile evlenmemiş ve iki kızını manastırda büyütmüştür.

Kitap 2000 yılında Pulitzer Ödüllerinde biyografi ve otobiyografi dalında aday gösterilmiştir.


</doc>
<doc id="198912" url="https://tr.wikipedia.org/wiki?curid=198912" title="Apollo 12">
Apollo 12

Apollo 12 ekibi Charles Conrad, Richard Gordon ve Alan Bean, 14 Kasım 1969 tarihinde Ay görevi için fırlatılmışlardır. Intrepid adlı Ay Örümceği ile yüzeye inen Conrad ve Bean Ay üzerinde incelemelerde bulunmuştur.


</doc>
<doc id="198914" url="https://tr.wikipedia.org/wiki?curid=198914" title="Apollo 14">
Apollo 14

Apollo 14, 31 Ocak 1971 tarihli bu yolculuğun ekibi, Alan Shepard, Stuart Roosa ve Edgar Mitchell'den oluşuyordu. Antares isimli modülle beraber yüzeye inen ekip araştırmalarda bulunmuştur.


</doc>
<doc id="198919" url="https://tr.wikipedia.org/wiki?curid=198919" title="Apollo 15">
Apollo 15

Apollo 15, Apollo Projesi'nin dördüncü ay yüzeyine iniş programı.

26 Temmuz 1971 tarihli bu yolculuğun ekibi, David Scott, Alfred Worden ve James Irwin'den oluşuyordu. "Falcon" adlı Ay modülü ile birlikte yüzeye inen ekip, ay taşıtını ilk defa kullandı.


</doc>
<doc id="198921" url="https://tr.wikipedia.org/wiki?curid=198921" title="Gece körlüğü">
Gece körlüğü

Tavuk karası ya da tıptaki adıyla retinitis pigmentosa, bir göz kusurudur. Herediter(kalıtsal) göz hastalıkları arasında en sık rastlanılandır. Genetik olarak otosomal resesif, otosomal dominant, X 'e bağlı resesif tipleri vardır. Otosomal domaninant şekli en sık görülen tipidir. Pigmentosada en önemli belirgin özelliği görmeyi sağlayan fotoreseptör(özellikle basillerin) hücrelerinin ve retina pigment epitel hücrelerinin harabiyeti sonucu ortaya çıkar. Küçük yaşlarda fazla belirgin olmayan hastalık yaş ilerledikçe kendini iyice göstermeye başlar. Maküla(sarı nokta) bölgesi sağlam kalana kadar görme devam eder. Maküla bölgesi etkilendikten sonra zamanla körlük ortaya çıkar. Hücre ölümü durana kadar devam eder. 07.06.2008 tarihinden İngiliz bilim adamlarının açıkladığı bilgilere göre biyonik göz yapma çalışmaları sonuç vermiş ve ilk denemelerini 18 yaşındaki bir hastaya uygulamışlardır. Olumlu sonuç alan bilim adamlarının açıklamalarına göre net olmasa dahi cisimlerin hatlarını algılayabilmekte olduklarını kaydetmişlerdir. Genetik sebeplerle ortaya çıkan bir rahatsızlıktır.



</doc>
<doc id="198923" url="https://tr.wikipedia.org/wiki?curid=198923" title="Apollo 16">
Apollo 16

Apollo 16, ABD'nin Apollo Uzay Programı'na ait görevlerinden birinin adıdır. 16 Nisan 1972 tarihinde gerçekleşen bu yolculuğun ekibi, John Young, Thomas Mattingly ve Charles Duke'den oluşuyordu. "Orion" adlı Ay Örümceği ile birlikte ekip yüzeye inmiştir.


</doc>
<doc id="198926" url="https://tr.wikipedia.org/wiki?curid=198926" title="Recep Kavalcı">
Recep Kavalcı

Recep Kavalcı "(d. 1845, Ahlat - ö. 1915 Bitlis)", Türk halk şairi.

Ailesine "Dervişoğulları" denirdi.Bu yüzden şiirlerinde bazen Recep, bazen Dervişoğlu mahlâsını kullandı. Okuma yazma bilmezdi. Genç yaşta Erzurum ve Batum'a gitti. Saz yerine kaval çalan bir halk şairi olduğu için "Kavalcı" lakabıyla tanınır. Halk şiiri geleneğini sürdüren şiirlerinde ateşli ve sert bir ifade görülür.Kendisi Ahlatlı olup "Mollaosmanoğulları" olarak anılan aileye mensuptur.


</doc>
<doc id="198928" url="https://tr.wikipedia.org/wiki?curid=198928" title="Apollo 17">
Apollo 17

Apollo 17 7 Aralık 1972 tarihinde Ay'a giden Amerikalı uzay ekibi. Ay'a inen son insanlı uçuş olmuştur.

Apollo 17; Eugene Cernan, Ronald Evans ve Dr. Harrison Schmitt'den oluşuyordu. Schmitt bir jeologdu. "Challenger" adlı modülle Dr. Schmitt ve Cernan Ay yüzeyine inip 22 saat süren bir araştırma yaptılar.


</doc>
<doc id="198935" url="https://tr.wikipedia.org/wiki?curid=198935" title="Perşem">
Perşem

Perçem, Afganistan Demokratik Halk Partisi'nin 1967'de iç çekişme sonucunda ayrıldığı iki kanattan birinin adı. 1978'de bu hizibin tüm önde gelenleri tasfiye edilmiş ya da sürgüne gönderilmiştir.


</doc>
<doc id="198942" url="https://tr.wikipedia.org/wiki?curid=198942" title="Kabataş, Çine">
Kabataş, Çine

Kabataş, Aydın'ın Çine ilçesine bağlı bir mahalle.


</doc>
<doc id="198946" url="https://tr.wikipedia.org/wiki?curid=198946" title="Saba Tümer">
Saba Tümer

Saba Tümer (d. 5 Aralık 1970; Alsancak, İzmir), sunucu ve gazeteci.

Özel İzmir Fatih Lisesi'nden mezun olduktan sonra Ege Üniversitesi İletişim Fakültesi Gazetecilik bölümünü kazanmıştır. Okulu bitirdikten sonra 6 ay Sky TV'de çalıştı ve diksiyon dersleri aldı.

Altı ay Ege TV'de çalışıp sonrasında 4,5 yıl NTV'de günlük haberleri okudu ve bir süre "NStyle" adlı dergide yazılar yazdı.

NTV'den Show TV'ye transfer oldu ve bir süre Show TV - dış haberler sorumlusu olarak çalışmaya başladı ancak daha sonra SKYTURK'e geçerek Serdar Akinan ile birlikte "Ne Var Ne Yok" adlı programın sunuculuğunu yaptı, sonrasında bir haber sitesinin anketinde "en iyi bayan haber spikeri" seçilerek tekrar Show TV'ye döndü ve "Saba Tümer İle Bu Gece" isimli programı sunmaya başladı. Bir süre burada gece haberlerini sunmaya devam ederken Okan Bayülgen'in teklifi üzerine "Haber Makinası" adlı programda yer aldı ve aynı günlerde köşe yazarı Pakize Suda ile Star TV'de "Lütfen Bu Konuya Girmeyelim" isimli kadın programını sundu. Star TV'nin programı yayından kaldırmasından sonra tekrar Show TV'ye geçerek Cem Özer ile birlikte "Haberiniz Var mı?" isimli sabah programını sunmaya başladı. Bu programın sona ermesinin ardından gelen dedikodu ve magazin içerikli program tekliflerini redderek yaklaşık bir yıl ekranlardan uzak kalmayı tercih eden Saba Tümer, 31 Mart 2008 itibarıyla HaberTürk'te "Saba Tümer İle Bu Gece" isimli haber programının sunuculuğuna yeniden başladı. Bir ara Ayşe Özyılmazel ve annesi Oya Germen ile birlikte "Yok Daha Neler" isimli programın sunuculuğunu üstlendi ancak daha sonra bu program da yayından kaldırıldı. Daha sonra "Saba Tümer İle Bu Gece" programı CNN Türk'e geçti ve bir yıl sonra yeniden Show TV'ye döndü. Show TV'ye dönen Saba Tümer gece programını haftada 1 defa olmak üzere indirgedi. Bunun dışında 12 Eylül'de Saba Tümer'le Bugün'e başlamıştır.Şu an Tv8 ekranlarında Saba ile Oyuna Geldik adlı programı sunmaktadır.


</doc>
<doc id="198947" url="https://tr.wikipedia.org/wiki?curid=198947" title="Pteridizm">
Pteridizm

Pteridizm, Kartal eğreltiotunun ("Pteridium aquilinum") yaprakları ile saplarının yenmesinden meydana gelen zehirlenme.

Pteridizm genel olarak öldürücü bir hastalıktır. Özellikle Bretagne'da genç sığırlar çayırda otlarken veya ahırda kuru otlarla beraber Kartal eğriotu da yer ve zehirlenir. Hastalık yüksek ateş, bağırsaklarda kanama yapar, mukoza ve deri üzerinde kan damlacıkları görülür. Etkili bir tedavi yolu yoktur.


</doc>
<doc id="198949" url="https://tr.wikipedia.org/wiki?curid=198949" title="Pakize Suda">
Pakize Suda

Pakize Suda (d. 23 Nisan 1952, İzmir), Türk oyuncu, kitap ve köşe yazarıdır.

17 yaşında Ege güzeli seçilen Suda, Girit Türklerindendir. "Hürriyet Gazetesi"nde haftanın dört günü köşe yazısı yazdı ve 27 Aralık 2008 günü ekonomik kriz nedeniyle köşe yazarlığından ayrılmak zorunda kaldı. Şu anda "Gazete Habertürk"'te yazmaktadır.

Kanal 1'de yaptığı çeşitli yörelerin yemek ve kültürlerini tanıttığı "Lezzete Yolculuk" programı, Kanal 1 kapatılacağından dolayı Habertürk'e alındı ve Habertürk Televizyonunda "Türkiye Konuşuyor" isimli programı sundu. Şu anda TVem'de "Her Şeyi Konuşalım" isimli magazin programında magazin gündemini yorumlamaktadır.






</doc>
<doc id="198955" url="https://tr.wikipedia.org/wiki?curid=198955" title="Devlet Resim ve Heykel Sergisi">
Devlet Resim ve Heykel Sergisi

Devlet Resim ve Heykel Sergisi, Ankara'da her yıl, resim ve heykel dalındaki eserlerin gösterilmesi için 1939 yılından günümüze kadar açılan sergi.

Serginin açılmasındaki amaç sanatın teşvik ve sanatçının gelişmesini sağlayan ortamın hazırlanmasıdır. Bu sergi maddi imkân olursa İstanbul ve İzmir'de de tekrarlanır. Ödüllü sergilerdendir; 1., 2. ve 3.'ye para ödenir.


</doc>
<doc id="198967" url="https://tr.wikipedia.org/wiki?curid=198967" title="11 (anlam ayrımı)">
11 (anlam ayrımı)

11 (On bir), aşağıdaki anlamlara gelebilir.







</doc>
<doc id="198968" url="https://tr.wikipedia.org/wiki?curid=198968" title="Kardelen">
Kardelen

Kardelen, bir çenekli çiçekli bitki familyalarından nergisgiller (Amaryllidaceae) içinde sınıflanan 20'ye yakın Galanthus cinsi çok yıllık, soğanlı ve otsu bitki türlerinin ortak adıdır.

Kardelenler, tıbbi açıdan önemli oldukları düşünülen bitkilerdir:

Türkiye'de 14 türünün doğada yetiştiği bilinen kardelenlerden bazılarının soğanları Türkiye'nin ihraç ürünleri arasında bulunmaktadır. "Galanthus elwesii" ile "Galanthus ikariae" ve/veya "Galanthus latifolius" adlı türler, uzun yıllardan beri ve başta Hollanda olmak üzere bazı ülkelere, "süs bitkisi" adı altında ihraç edilmiştir.
Güncel durumda, "Galanthus elwesii" ile "Galanthus woronowii" türleri dışındaki kardelen soğanlarının doğadan toplanarak ihraç edilmesi yasaktır. Bahsi geçen ve Türkçede sırasıyla "Toros kardeleni" ve "Karadeniz kardeleni" olarak anılan iki türün soğanlarının ihracatı ise sınırlandırılmıştır.

 İnternet üzerinden ulaşılabilen taksonomi kaynaklarında, kardelenler için farklı tür listeleriyle karşılaşmak mümkündür
ve bunların bazıları oldukça sınırlı sayıda kardelen türünü içerir.
Aşağıda sunulmuş olan listeyse, Birleşik Devletler Tarım Bakanlığı ("United States Department of Agriculture", USDA) Tarımsal Araştırma Servisi ("Agricultural Research Service", ARS) bünyesindeki DNA Kaynakları Bilgi Ağı ("Germplasm Resources Information Network", GRIN)'nın kardelen türleri listesidir.
Wikispecies de güncel durumda listelediği her bir kardelen türü için bu kaynağa atıfta bulunmaktadır.

Aşağıda sunulmuş olan resimler, Wikimedia Commons'ın kategorisinden seçilmiştir.


</doc>
<doc id="198970" url="https://tr.wikipedia.org/wiki?curid=198970" title="Kimekler">
Kimekler

Kimekler veya Yemaek, (Çince: 基马克 veya 基馬克, "jīmǎkè"), Kore kaynakların'da Yemaek olarak geçerler. Mançurya bölgesin'de MÖ 1. yüzyıl ile MS 10. yüzyıla kadar Koguryo(Goguryeo) devletin'de varlıklarını sürdürmüşlerdir. Yemaek halkı MS 1. yüzyılda Ye ve Maek olan iki kabile'nin birleşmesinden oluşmuştur. Çin kaynaların'da Mançurya'da yaşayan Yemek(Yemaek) adlı bir kabile M.S 916 yılında batıya göç etmiştir. Yemek (Kimek) kabilesi İrtiş nehrine varacaklardır.

Her ortaçağ tarihçisi Kimeklere Kimek derken, Kaşgarî Yemek demektedir. Öyle ise, Kimek/Yemek/Yemeak okunmasında ve yazılmasında bir fark yoktur (ya da Kaşgarî neden “Yemek” yazdı?)Kimek oluş efsanesinde İrtiş Nehri’nde ortaya çıkan (börü) ejderha (ki uslu bir ejderdir) (Cirlot, 1962; J. Chevalier, 1969) bu bezek Türk mitoloji kavramlarına uymaz. Çin ve Japon mitolojisine özgüdür (Ögel, 1948).

Kimekler, İrtiş Nehrine Mançurya'dan geldiklerinde ilk defa Şehname'de geçerler. Şehname MS 977 ila 1010 arasında yazılmıştır. Bazı kaynaklarda batı Kimekler'in Göktürkler'de yaşadığı söylensede bu bir tahmindir. Göktürk ve Türgiş kaynaklarında Kimekler yer almaz. Kimekler ilk defa 11. yüzyılda tarihe geçmişlerdir. Yemek kabilesinin göç etme sebebi Mançurya dağındaki bir yanardağ faciasıdır. Yanardağ faciasından büyük yara alan Kimekler dağılırlar. Kimekler'in yenilgisini gören bu büyük fırsatı kaçırmayan Kitan Moğolları, Kimeklere saldırırlar. Göç olayı bu şekilde başlamış olur. Kimek(Yemaek)lerin devleti yanardağ faaliyeti'nin gerçekleştiği zaman Balhae devletiydi. MS 926 yılında Balhae devleti Kitanlar tarafından yıkılmış oldu. 11. yüzyılda Asya'nın doğusundan batısına doğru sürekli göç ettiklerinden boy birliğine dayalı yapıları bozulmuştur. Birlikleri bozulunca Kıpçaklar'ın egemenliğine girdiler. Kumanlar, Kimekler'in devamıdır. Kumanlar ilk defa 12. yüzyılda tarihe geçmişlerdir. Kumanlar'ın ortaya çıkmasıyla Kimekler tarih sahnesinden yok olmuşlardır. Kumanlar(Kimek), Moğollar ile yapılan Kalka Nehri Savaşı (MS 1223) bozgunundan sonra Balkan topraklarına gelmişlerdir. Bizans hakimiyetine girmişler ve 2. Bulgar devletini kurmuşlardır.

Kimekler veya Kumanlar Ege ve Trakya bölgesine yerleşmişlerdir. Kimekler, Oğuz boylarıyla karışmışlardır. TÜBİTAK'ın bir kan hastalığıyla ilgili veri toplamak için yaptığı araştırma, tarihi bir dedektifliğe döndü. Trakya ve Ege'de yerli halka karışan Kumanlar(Kimek)'da Japonya'ya ait olan (HemoglobinUB2) bulunmuştur.

Osmanlı'nın yardımcı kuvvetleri Yamaklar();

Bilindiği üzere Osmanlı’nın toprak düzeni tımar-has ve zeamet düzenidir. Osmanlı ordusunun bir kısmı barış zamanlarında topraklarını işlerler. Savaş zamanında savaşa giderlerdi. Osmanlı askeri düzeninde “Eşkinci ve Yamak” teşkilatı vardır. 30 kişilik gruplara ayrılan askerlerin 5 tanesi Eşkinci 25 tanesine Yamak denirdi. Eşkinciler savaşa giderler Yamaklar ise onların askeri harcamalarını karşılardı. Eşkincilere başka bir isim olarak “Ellici” denirdi. Savaşa gidenler 50 akçe alır ve bu harcamaları Yamak kalanlar tarafından karşılanırdı. Osmanlının kullandığı eski yazıda yamak kelimesi giderek “Pamak” olarak okunmuş ve bu da Halk ağzında Pomak kelimesine dönüşmüştür. Çünkü Orta Rodoplar şivesinde “a” harfi “oa” sesine dönüşür.

Bunu destekleyen en önemli veri Yamak kelimesinin anlamıdır. “Yemak” yardım eden veya yardımcı demektir. Kumanlar'ın Yamak boyu, Balkan topraklarına yerleşmiştir.

Ortaçağa özgü Çin coğrafyacılardan "Yemek" (Kimek), ayrıca "Chumuhun" ve "Üeban" ("Yūēban") gibi etnik grupların kim oldukları bilinmiyordu, Arap ve Fars coğrafyacıları; bütün bu adların Yemek ("Kimek") boyu olduğunu yazmışlardır.. Uygur döneminde, Çu boylarının içinde çekirdek boyu oluşturan Yemekleri ("Kimek") Arap ve Fars kaynaklarından tanınmışlardır. Yemek boy adından erken İslâm kaynakları da bahsetmektedir. Yemek asıllı kimseler Abbasî Halifesinin gulâmları (memlûk) arasında bulunmuştur.

Kâşgarlı Mahmud, Divân-ı Lügati't-Türk'te;

""Rûm ülkesine en yakın olan boy Beçenek'dir; sonra Kıpçak, Oğuz, Yemek, Başgırt, Basmıl, Kay(Kayı), Yabaku, Tatar, Kırkız (Kırgız) gelir. Kırgızlar Çin ülkesine yakındırlar."". tüm Türk boy ve oymakların yaşam alanları tanımlanır.

Ayrıca;

""Çomul boyunun kendilerinden bulunduğu çöl halkı ayrı bir dile sahiptir, Türkçeyi iyi bilirler. Kay, Yabaku, Tatar, Basmıl boyları da böyledir. Her boyun ayrı bir ağzı vardır; bununla beraber Türkçeyi de iyi konuşurlar. Kırgız, Kıpçak, Oğuz, Toxsı (Tukhs), Yağma, Çiğil, Uğrak, Çaruk boylarının öztürkçe olarak yalnız bir dilleri vardır. Yemeklerle Başgırtların dilleri bunlara yakındır. ... Dillerin en yeğnisi Oğuzların, en doğrusu da Toxsi ile Yağmaların dilidir.""

"آرتِس Ertiş" ""Yemek" kırlarında bulunan bir ırmağın adı..."." ve ""... Bunun gibi Çiğiller ve başka Türklerce ﺫ‎ (Dhāl) olarak söylenen bu harfi "Rus" ve "Rum" ülkelerine kadar uzanan Bulgar, Suvar, Yemek, Kıfçak boyları, hep birden (ز z ) olarak söylerler. Öbür Türkler "ayak"a "اَذَق adhak ", bunlar "اَزَق azak " derler."" gibi Türk boy ve oymakların dilleri hakkında bilgi verilir.


</doc>
<doc id="198971" url="https://tr.wikipedia.org/wiki?curid=198971" title="Monte Carlo">
Monte Carlo

Monte Carlo, Monako'nun kumarhaneleriyle bilinen zengin bir semt-şehridir. 35.500 nüfuslu Monako'nun 25.000'i burada yaşamaktadır.

Monako'nun dört büyük yerleşim biriminden ("quartier") biridir. Nice'in hemen kuzeydoğusunda, Fransız Rivierası boyunca uzanan Deniz Alpleri'nin eteklerinde yer alır. Monako prensi III. Charles'ın (Carlo) 1856'da bir anonim şirkete verdiği izinle 1861'de açılan kumarhanenin çevresinde gelişen yerleşmeye beş yıl sonra Monte Carlo adı verildi. Ardından Monako Prensliğine gelir kaynağı sağlamak amacıyla, Monte Carlo dünya zenginleri için lüks ve görkemli bir kumar merkezine dönüştürüldü. Kumarhanenin içinde bir opera binası ("Grand Théâtre de Monte Carlo", 1878), yakınlarında da Uluslararası Spor Kulübü (1932) vardır. Oyun masaları yalnızca Monako'yu ziyarete gelenlere açıktır. Yönetim hisselerinin çoğu Monako devletinin elinde olan "Société des Bains de Mer" şirketindedir. Ünlü Formula 1 yarışı, Monaco-Ville'de olduğu gibi Monte Carlo'da da yapılır.


</doc>
<doc id="198973" url="https://tr.wikipedia.org/wiki?curid=198973" title="Gabriele Reuter">
Gabriele Reuter

Gabriele Reuter (8 Şubat 1859; İskenderiye, Mısır - 16 Ekim 1941; Weimar, Nazi Almanyası), Alman kadın edebiyatçı.

"Aus guter Familie" (İyi Aileden) (1895) ve "Das Tränenhaus" (Gözyaşı Evi) (1909) adlı romanlarında kadınların toplum içindeki hak ve durumlarını savunur.


</doc>
<doc id="198975" url="https://tr.wikipedia.org/wiki?curid=198975" title="80 (sayı)">
80 (sayı)

80 (seksen), bir sayı. Doğal sayı sisteminde 81'den önce yer alır ve 79'dan sonra gelir.


</doc>
<doc id="198987" url="https://tr.wikipedia.org/wiki?curid=198987" title="Fritz Reuter">
Fritz Reuter

Fritz Reuter (7 Ekim 1810 - 12 Temmuz 1874) Alman romancı.

Devrimci gösterilere katılmakla haksız yere suçlandı ve 1836 yılında ölüme mahkûm edildi. Cezası hafifletilerek otuz yıl kalebentliğe çevrildi. Altı yıllık hapisten sonra serbest bırakıldı. Sırasıyla jimnastik öğretmenliği ve eğitmenlik yaptı. Aşağı Almanca ile yazdığı eserlerinde, halk tiplerini ve törelerini büyük bir gerçekçilikle dile getirdi.



</doc>
<doc id="198995" url="https://tr.wikipedia.org/wiki?curid=198995" title="Rivayet">
Rivayet

Rivayet, hadis ilminde hadisi usulüne uygun olarak ve aktarma metotlarını belirterek kaynağına dayandırmak demektir.

Hadislerin aktarılması ve derlenmesi, ilk dönemden itibaren üzerinde hassasiyetle durulan bir konu olmuştur.

Hadis ilmiyle meşgul olan âlimlerin hocalarından veya birbirlerinden hadis rivayet ederken kullandığı usullerin başlıcaları şunlardır:



</doc>
<doc id="198997" url="https://tr.wikipedia.org/wiki?curid=198997" title="Diyanet İşleri Türk İslam Birliği">
Diyanet İşleri Türk İslam Birliği

Diyanet İşleri Türk İslam Birliği, kıs. DİTİB, Almanya'da yaşayan Müslüman Türklerin dinî, sosyal ve kültürel ihtiyaçlarını karşılamak, ibadethaneleri yönetmek üzere faaliyet gösteren ve Almanya'da resmî olarak "Türkisch-Islamische Union der Anstalt für Religion e. V." adıyla kayıtlı dernek statüsünde faaliyet gösteren kuruluştur.

Almanya genelinde kendisine bağlı cami derneklerinin bu alandaki faaliyetlerini koordine etmek amacıyla 05.07.1984 tarihinde kuruldu. Merkezi Köln'de bulunan DİTİB, Diyanet İşleri Başkanlığı'nın Almanya şubesi olarak faaliyet göstermektedir. DİTİB başkanı, Türkiye Cumhuriyeti'nin din ataşesi olarak da görev yapmakta ve Ankara'dan tayin edilmektedir. DİTİB bünyesinde görev yapan imam ve müezzinler, Diyanet İşleri Başkanlığı tarafından kendi kadrosundan seçilmekte, Ankara'dan 5 yıllığına Almanya'da görev yapmak üzere tayin edilmekte ve maaşlarını Diyanet İşleri Başkanlığı'ndan almaktadır.

Dernek, 1984'te 230 dernekle kurulmuş, günümüzde 900'ün üzerinde cami derneğinin idâri örgütlenmelerini düzenleyen bir çatı teşkilatı niteliğini almıştır.

Almanya Federal Cumhuriyeti dernekler yasasına bağlı olarak faaliyet gösteren Diyanet İşleri Türk İslam Birliği, Türkiye Cumhuriyeti Diyanet İşleri Başkanlığı'nın bir organı olarak Almanya'da "Sünnî İslam" anlayışını temsil etmektedir. Derneğin tüzüğü yayımlanarak kamuoyuna ilân edilmemiştir ve fakat Köln Mahkemesi'nin kayıtlarında mevcuttur ve talep edildiği takdirde bir nüshâsı alınabilir.

DİTİB'in başlıca hedefleri, Almanya'da yaşayan Türk Müslümanların dinî ihtiyaçlarının giderilmesi, bu doğrultuda mescit ve camilerin yapımı, bakımı ve idaresi başta olmak üzere, asgarî dinî eğitimi temin etmek ve sosyal etkinlikler düzenlemek şeklinde özetlenebilir. İstatistiklere göre Almanya’daki Müslümanların % 30’unu temsil eden DİTİB, alanındaki en büyük kuruluş haline gelmiştir. Teşkilat, genel kurul, yönetim kurulu, danışma kurulu ve kasa denetçileri olmak üzere, toplam 4 ana yönetim biriminden oluşmaktadır. Danışma kurulu, teşkilat tüzüğüne göre teşkilatın yönetim kurulunu belirleyen organ olduğu için, DİTİB'in en önemli organını oluşturur. Yönetim kurulu seçimlerine sadece danışma kurulu tarafından aday gösterilen kişiler katılabilir. Danışma kurulu, ayrıca yönetim ve denetim görevlerini de yerine getirmekle, uygulamada teşkilatın tek karar organı olmaktadır. Danışma kurulunun üyeleri ise Diyanet İşleri Başkanlığı tarafından belirlenmektedir. Diyanet tarafından tâyin edilen memurların görüş ve oyları, 900 üye derneğin toplam oyundan daha etkilidir.

Teşkilatın ana hatlarıyla 9 daire ile hizmet vermektedir. Bunlar:
a)    Özel Kalem ve Yazı İşleri Bürosu

b)    Medya ve Halkla İlişkiler Bürosu

c)    Stratejik Planlama Bürosu

d)    Özel Kalem Tercüme Bürosu
a)    Rehberlik ve Denetim Bürosu

b)    Hukuk Bürosu

c)    Eyalet Birlikleri ve Eyalet Bölge Birlikleri Koordinasyon Bürosu
a)    Din Hizmetleri ve İrşad Bürosu

b)    Cami Rehberliği Bürosu

c)    Cami Din Eğitimi Programları ve Uygulamaları Bürosu

d)    Hayrî Hizmetler Bürosu
a)    Dini Kuruluşlarla İlişkiler Bürosu

b)    Resmi ve Sivil Toplum Kuruluşlarıyla İlişkiler Bürosu
a)    Kadın Çalışmaları Bürosu

b)    Aile Çalışmaları Bürosu

c)    Gençlik Çalışmaları Bürosu

d)    Sosyal Hizmetler Bürosu

e)    Manevi Rehberlik Bürosu
a)    Eğitim Programları Geliştirme Bürosu

b)    Kütüphane Hizmetleri Bürosu

c)    Araştırma ve Yayın Hizmetleri Bürosu

d)    DİTİB Akademi Bürosu

e)    İslam Din Eğitimi Koordinasyon Bürosu (Kompetenzzentrum)

f)    Öğrenci İşleri ve Öğrenim Yardımları Bürosu

g)    Yaygın Eğitim ve Kültür Hizmetleri Bürosu (Bildungswerk)
a)    Muhasebe ve Levazım Bürosu

b)    Evrak ve Arşiv Bürosu

c)    Bilgi-İşlem Bürosu

d)    Temizlik ve Teknik Hizmetler Bürosu
DİTİB bünyesinde ayrıca Almanya'da vefât eden Türkiye Cumhuriyeti vatandaşlarının cenazelerinin Türkiye'ye nakledilmesi amacıyla 1992 yılında "DİTİB Cenaze Nakli Yardımlaşma Fonu" kurulmuştur.




</doc>
<doc id="199007" url="https://tr.wikipedia.org/wiki?curid=199007" title="Cerh ve Ta'dil">
Cerh ve Ta'dil

Cerh ve Ta'dil, ravîlerin (Hadis rivayet eden kişilerin) dini ve bilimsel açıdan eleştirisini konu edinen ilimdir.
Cerh ve Ta'dil'in amacı hadisleri, güvenilirlik açısından zayıf olanlardan ayırmaktır. Temel hedefi ise İslam dinini korumaktır. Bu kapsamda ravilerin güvenilirliğinin saptanmasına yaradığı için hadis ilimleri içerisinde önemli bir yere sahiptir.Hadis ravîleri tarih boyunca, hadislerin sonraki nesillere düzgün bir biçimde aktarılması için gayret sarf etmişlerdir. Zaman geçtikçe uydurma hadislerin ortaya çıkması ve rivayetlerin artmasıyla hadislerin doğruluğunu saptamak ve ravîleri inceleyebilmek maksadıyla bir sistemin ortaya konulması ihtiyacı ortaya çıkmıştır. Temeli sahabe döneminde ortaya atılan bu uygulamalar Hicri takvime göre ikinci asırda sistematik bir ilim halini almıştır.

Cerh, ravîlerin yalancılık ve fitne gibi uygunsuz durumlarını ve güvenilir ravîlere olan muhalefetleri dolayısıyla hem ravînin, hem rivayetinin reddedilmesi anlamına gelmektedir. Bir anlamda Cerh şahitliğin reddedilmesi anlamına gelmektedir.

Cerh faaliyetinde alimler ravînin kişilik ve hafıza durumuna bakar. Bunlar terim olarak adalet (kişilik) ve zabt (hafıza) kavramlarıyla karşılanır. Hem adalet hem zabt ile ilgili kusurlar da kendi içerisinde beşe ayrılmaktadır. 

Ta'dil, kelime olarak ravînin rivayet ettiği hadisin geçerli olduğu ve kabul edildiğinin, kişilik ve hafıza açısından ravînin rivayete ehil olduğunu ifade etmektedir.

Cerh ve Ta'dil incelemesinden sonra ravîler iki bölüme ayrılırlar;
Aynı zamanda bu incelemeden sonra da ravîler incelemenin tamamlanıp tamamlanmaması göre de ikiye ayrılır;

Birçok alim Cerh mertebelerini kendi açısından yorumlamış olup, bir noktada kesişmişlerdir. Genel anlamda Cerh mertebeleri üçe ayrılmaktadır;



</doc>
<doc id="199037" url="https://tr.wikipedia.org/wiki?curid=199037" title="Turhan Selçuk">
Turhan Selçuk

Turhan Selçuk (30 Temmuz 1922, Milas - 11 Mart 2010, İstanbul), Türk karikatürist.

Türk mizahının isimlerinden biridir. Türkiye'de Semih Balcıoğlu ve Ferit Öngören ile beraber Karikatürcüler Derneği'nin kurucularındandır. 
İlk karikatürleri 1941'de Adana'da yayınlanan Türk Sözü gazetesi ile İstanbul'da yayınlanan "Kırmızı ve Beyaz", "Şut" spor dergilerinde yayınlandı. İlk olarak 1943'te Akbaba'da çalışmaya başlayan sanatçı, 1948'de "Tasvir" gazetesinde karikatürcü ve ressam olarak çalıştı. Refik Halit Karay'ın çıkardığı Aydede'de baş çizer oldu. "Yeni İstanbul", "Yeni Gazete", "Akşam", "Milliyet", "Cumhuriyet" gazetelerinde "Akis", "Yön", "Devrim", "Toplum" dergilerinde çizdi. Kardeşi İlhan Selçuk'la birlikte "41 Buçuk" (1952), "Karikatür" (1953) ve "Dolmuş" (1956) mizah dergilerini çıkardı.

1957'de "Milliyet" gazetesinde çizmeye başladığı Abdülcanbaz dizisi ile tanınan sanatçının bu karakteri tiyatro ve sinemada da canlandırıldı. Ayrıca "Abdülcanbaz" 1991 yılında PTT tarafından bir posta pulu üzerinde resmedildi. Türkiye ve Avrupa'da birçok müzede karikatürleri sergilenen sanatçının "İnsan Hakları" konulu karikatür sergisi Avrupa Konseyi'nin önerisiyle ilk kez Strazburg’da açıldı ve dünyanın birçok ülkesinde sergilendi (1992-1997). "Barış ve Kitap" konulu karikatürü 1992'de Avrupa Konseyi'nin başlattığı kitap okuma kampanyasının afiş ve logolarında kullanıldı. 
Çizer Turhan Selçuk, en son Cumhuriyet gazetesinde çizmekteydi. Acıbadem Maslak Hastanesi'nde karın içindeki aort damarının yırtılması nedeniyle ameliyat oldu. Bu ameliyat sonrasında yoğun bakıma kaldırılan Selçuk, 11 Mart 2010 tarihinde İstanbul'da yaşamını yitirdi. Milas Belediyesi tarafından Turhan Selçuk anısına,  ""Uluslararası Turhan Selçuk Karikatür Yarışması"" adı altında her yıl düzenli olarak ödüller verilmektedir.





</doc>
<doc id="199046" url="https://tr.wikipedia.org/wiki?curid=199046" title="Tarım kolonisi">
Tarım kolonisi

Tarım kolonisi, ülkesinden ayrılıp başka bir ülkeye yerleşmiş insan topluluğu veya bir ülkede bulunan yabancı uyruklu kişilerden oluşan topluluk anlamına gelen sosyolojik koloninin bir çeşididir.

Politik koloniden farkı tarım kolonilerini baskıdan kaçış, ticaret, teknolojik amaçlı olarak başka ülkelere yerleşilmesi ve toprak sahibi olunmasıdır.

Tarım kolonilerine örnek olarak İsrail Devleti'nin kuruluş aşaması ve İstanbul'da bulunan Polonezköy verilebilir.


</doc>
<doc id="199048" url="https://tr.wikipedia.org/wiki?curid=199048" title="Sarımsaklı Plajı">
Sarımsaklı Plajı

Sarımsaklı Plajı, Balıkesir ilinin Ayvalık ilçesine bağlı Küçükköy beldesinde bulunmaktadır. İlçe merkezine 8 km uzaklıktadır. 7 km uzunluğunda ve 100 m eninde bir kumsalı olan plaj; birçok konaklama tesisine, kafeteryaya özellikle deniz mahsulleri satan restoranlara ve gazinolara sahiptir.


</doc>
<doc id="199070" url="https://tr.wikipedia.org/wiki?curid=199070" title="Anlat Bakalım">
Anlat Bakalım

Anlat Bakalım "(Analyze This)", Harold Ramis'in yönettiği ve 1999 ABD yapımı olan bir güldürü filmidir. Başrollerinde bir gangsteri canlandıran Robert de Niro ve bir psikiyatristi canlandıran Billy Crystal'ın bulunduğu filmin, 2002'de aynı yönetmen ve başrol kadrosuyla, Anlatamadım mı? "(Analyze That)" adlı bir de devam filmi çekilmiştir.

Panik atak olan bir mafya babası. Evlenmek üzere olan, babası da meşhur bir psikiyatrist olan psikiyatrist. Mafya babasını tedavi etmesi için zorlanan bir doktor ve gelişen komik olaylar.


</doc>
<doc id="199081" url="https://tr.wikipedia.org/wiki?curid=199081" title="Boyle yasası">
Boyle yasası

Boyle yasası (Bazen Boyle-Mariotte yasası veya Uçucu Gazların Sıvılaştırılması olarak da bilinir), gaz yasalarından biridir. 1662'de İrlandalı doğa filozofu Robert Boyle (Lismore, County Waterford, 1627-1691) tarafından ilk defa basılmıştır. Yasa, Richard Towneley ve Henry Power tarafından Boyle'ın önüne getirilmiş ve Boyle da deneyleri yapıp sonuçları basmıştır. Robert Gunther ve bazı diğer otoritelere göre, deneyin aparatını hazırlayan Boyle'ın asistanı Robert Hooke, yasayı formülize eden insan olabilir. Hooke'un matematik konusundaki becerileri Boyle'ı aşıyordu. Hooke ayrıca, deneyler için gerekli olan vakum pompalarını da icat etmiştir. Fransız fizikçi Edme Mariotte (1620-1684), Boyle'dan bağımsız olarak formülü 1676'da bulmuştur. Bu nedenle de bu yasa, Mariotte ya da Mariotte-Boyle yasası olarak da isimlendirilebilir.

Boyle yasasına göre, sıcaklıklar sabit tutulduğu sürece, belirli ölçüde alınan bir ideal gazın hacmiyle basıncının çarpımı sabittir. Matematiksel bir anlatımla:


k sabitinin değeri, belirli miktarda alınmış gazların hacim ve basınç değerlerine göre yapılmıştır. Sistemde bir değişiklik yaparak - ki bu genellikle gazı içinde bulunduran kabın hacminin değiştirilmesiyle yapılır - yeni hacim ve basınç ölçülmüştür. Bu işlemlerin sonunda çıkan basınç ve hacmin çarpımı k sabitinin değeri olur. Bu noktada tamamiyle doğru olmamakla beraber, V olan hacim arttırıldığında, sıcaklığın sabit tutulduğu göze alınırsa, P olan basınç da bu arttırılmaya oranla azalır. Tam tersi de aynı şekilde geçerlidir; gazın hacmini düşürmek, basıncı arttırır.

Boyle yasası, genellikle, sadece hacim ya da basınç anlamında yapılan bir değişikliğin sonuçlarını önceden tahmin etmek için kullanılır. Belirli ölçüdeki herhangi bir gazın, sıcaklığın sabit tutulma şartıyla (bunun için soğutma ve ısıtma kullanılmalıdır), "önce" ve "sonraki" hacim-basınç ilişkisi aşağıdaki gibidir:

Bu denklem, genellikle herhangi bir (basınç ya da hacim) "sonra" öğesinin bulunması için kullanılır. Örnek:

Boyle yasası, Charles yasası ve Gay-Lussac yasası, birlikte toplam gaz yasası'nı ortaya çıkarırlar. Bu yasaya bir de Avogadro yasası'nın eklenmesi, ideal gaz yasasını ortaya çıkarır.


</doc>
<doc id="199088" url="https://tr.wikipedia.org/wiki?curid=199088" title="İncirköy, Fethiye">
İncirköy, Fethiye

İncirköy, Muğla ilinin Fethiye ilçesine bağlı bir mahalledir.

Mahallenin gelenek, görenek ve yemekleri hakkında bilgi yoktur.

Muğla iline 163 km, Fethiye ilçesine 23 km uzaklıktadır.

Mahallenin iklimi, Akdeniz iklimi etki alanı içerisindedir.

Mahallenin ekonomisi tarım ve hayvancılığa dayalıdır.

Mahallede ilköğretim okulu vardır. Mahalleniniçme suyu şebekesi var, kanalizasyon şebekesi yoktur. PTT şubesi yoktur ancak PTT acentesi vardır. Sağlık ocağı yoktur ancak sağlık evi vardır. Mahalleye ulaşımı sağlayan yol asfalt olup mahallede elektrik ve sabit telefon vardır.



</doc>
<doc id="199100" url="https://tr.wikipedia.org/wiki?curid=199100" title="Haşimoğulları">
Haşimoğulları

Hâşimoğulları veya Hâşimîler (Arapça: هاشمي), Beni Haşim kabilesine bağlı bir Kureyş boyu. Ayrıca kan bağı ve kabile birlikteliği yoluyla Kızıl Deniz boyunca kurulan hanedanların sahibi olan boy. Sülale ismini İslam peygamberi Muhammed'in büyük-büyükbabası Haşim bin Abdimenaf'dan alır. I. Dünya Savaşı esnasında İngiliz desteğiyle Osmanlı Devleti'ne isyan etmiş, Arap Yarımadası'nın kontrolünü eline geçirmiş, fakat birkaç yıl sonra Suudi Hanedanlığı'na yine bir isyanla kaybetmişlerdir.

Haşimilerin soyu İslam peygamberi Muhammed'in büyük-büyükbabası Haşim bin Abdimenafa kadar dayanır. İslam peygamberi Muhammed'in ölümünün ardından halifeliği ele geçirmek için Emevilerle süregelen bir mücadeleye girişmişlerdir. Emeviler, Haşimoğullarıyla aynı kabileden de olsa farklı bir boya bağlıydı. Emevilerin çöküşünün ardından, kökenleri Muhammed'in amcası Abbas bin Abdülmuttalib'e dayanan Abbasiler kendilerini Haşimilerin temsilcileri olarak tanıttılar. İslam peygamberi Muhammed'in babası o doğmadan önce ölmüş, onu aynı zamanda amcası da olan Haşimilerin şefi Ebu Talib bin Abdülmuttalib büyütmüştür.

10. yüzyıldan beri süregelen geleneksel antlaşmalara göre Mekke Şerifi ve Emiri Haşimi soyundan olmalıdır. I. Dünya Savaşından önce Osmanlı kontrolünde olan Hicaz'ı Hüseyin bin Ali yönetmekteydi. 1908 yılında da Mekke Emiri olarak tayin edilmişti.

Mekke Emiri Hüseyin bin Ali 1908 yılında Osmanlı İmparatorluğu'na karşı Arap Ayaklanmasını başlattı. 1917 ve 1924 yılları arasında bağımsızlığını kazanan Hicaz bölgesini yönetti ve Birleşik Krallığın Dışişlerinden gelen destekle birlikte kendini kral ilan etti. Onun destekçileri kimi zaman "Şerifyanlar" olarak anıldı. Rakibi Abdülaziz El Suud 1925 yılında Hicaz'ı kendi topraklarına dahil etti. Öz oğlu Faysal bin Abdül Aziz'i de vali olarak atadı. Bölge daha sonra bugünkü Suudi Arabistan topraklarına katıldı.

Hüseyin bin Ali 5 oğla sahipti:


Pek çok Müslüman ülkesini yöneten Haşimiler bugün Orta doğunun pek çok ülkesinde yaşamaktadır. Çoğunluğunun unvanı Seyiddir. Benu Haşimin soyundan gelenler yüzde yüz Arap kanı taşımakta ve dünyanın pek çok ülkesinde yaşamaktadır. Ancak belli bir kayıt altına alınamamaktadır. Fas Kraliyet ailesi soyunu Ali bin Ebu Talib'e dayandırmakta ancak Hanedan isminde Haşimoğulları ibaresini kullanmamaktadır.




</doc>
<doc id="199104" url="https://tr.wikipedia.org/wiki?curid=199104" title="Ruhsal irtibat">
Ruhsal irtibat

Ruhsal irtibat, spiritüalist terminolojide “zihinsel medyumluk” yoluyla bedensiz ruhlarla kurulan ilişkiye verilen addır.

Bu ilişkinin kurulduğu deneysel amaçlı toplantıya ise ruhsal irtibat celsesi veya seansı adı verilir.

Spiritüalizmde ruhsal irtibatlar, nitelik bakımından üç kategoride ele alınırlar:




</doc>
<doc id="199109" url="https://tr.wikipedia.org/wiki?curid=199109" title="Defne Samyeli">
Defne Samyeli

Defne Samyeli (d. 17 Mart 1972, İstanbul), Türk haber sunucusu, köşe yazarı, program sunucusu, şarkıcı ve oyuncu.

İstanbullu amiral babası Haluk ve otelcilik eğitimi almış Adana’nın Ramazanoğulları ailesinden gelen annesi Sendegül'ün ilk çocuğu olarak doğdu. Bir yıl sonra erkek kardeşi Suhan doğdu.
1991 yılında katıldığı güzellik yarışmasında üçüncü oldu.

Daha sonra haberciliğe başlayan ve Boğaziçi Üniversitesi mezunu olan Samyeli, Tuncay Özkan yönetimindeki Kanal D ana haber bülteninde haber sunuculuğu yapmıştır. Samyeli, Kanal D ana haber bülteninde farklı haber sunuş tarzıyla uluslararası 2 ödüle layık görülmüştür. Samyeli, Milliyet Gazetesi'nde köşe yazarlığı, ardından Show TV ana haber editörlüğü, sunuculuğu ve Güneş Gazetesi'nde köşe yazarlığı yapmıştır. 2010 Mayıs ayından itibaren bir süre atv'de yayınlanan "Defne Her şey Bambaşka" isimli programı sunmuştur. Milliyet Gazetesi'nde röportajlar gerçekleştirerek köşe yazarlığı yapan Defne Samyeli gazete ile 03 Ocak 2015'te yollarını ayırmıştır. Samyeli'nin 4 Temmuz 1994 tarihli "Tek Başına" isimli bir albümü de bulunmaktadır.








</doc>
<doc id="199112" url="https://tr.wikipedia.org/wiki?curid=199112" title="Habeş kurdu">
Habeş kurdu

Habeş kurdu ("Canis simensis"), Etiyopya kurdu ya da Habeş çakalı olarak da bilinir, köpekgiller (Canidae) familyasından en nadir rastlanan "Canis" türü. Eskiden "Habeş tilkisi" olarak da adlandırılmıştır, ama uzun bacakları yüzünden "tilki" ismi artık uygun bulunmamaktadır.

Dış görünümü ile bir çakalı andırmaktadır. Uzunluğu 1 m (+30 cm kuyruk), ayakta dururken boyu 50 cm ve ağırlığı 18–20 kg'ya ulaşır. Rengri kızıl-kahverengi, boynu ve çenesi beyaz olur. Ağzı tilkilerde ki gibi uzundur.

Sadece Etiyopyanın bazı dağlık bölgelerinde yaygındır. En önemli yaşam alanları Simen Dağları'dır. Yaşam alanı, ağaç büyümeyen 3000–4400 m yüksekliklerdir.

Çiftçilerin tarla haline getirdikleri alanlar git gide artık dağların eteklerinide kapsamına alması, habeş kurdunun yaşamaya ihtiyacı olduğu alanları daraltmaktadır. Bol sayıda kemiricileri barındıran otluk alanlar habeş kurdunun işine yaramayan tarlalara dönüşmektedir. 2006 yapılan bir tahmine göre artık sadece 700 adet habeş kurdu kalmıştır ve böylece nesli büyük tehlike altındadır.

Habeş kurdu yediklerini diğer köpekgillerden daha çok seçer. Beslenmesinin %96'sı fare ve kemelerden oluşur. Bunların arasında en sık avladığı hayvan Afrika köstebek kemesi'dir. Beslenmesinin geriye kalan %4'ü diğer kemiriciler, kuşlar, yumurtalar, cüce antiloplar ve leşden oluşur. Habeş kurdu avladığı hayvanlara çoğu kez yuvasına doğru kazarak ulaşır.

Canis cinsinin diğer mensuplarında da olduğu gibi Habeş kurdu da sürüler içinde yaşar. Bu sürü bir baş-çift (alfa çift) tarafından yönetilir ve sayıları 2-13 arası değişir. Ava çıktıklarında önce birlikte gezerler, ama asıl av esnasında tek hayvan sürüden ayrılıp yalnız başına av yapar.

Diğer Canini türlerinden farklı olarak, daha çok gündüz aktif olur.

Eskiden Habeş kurdu, tilki ile kurt arasındaki bağlantıyı oluşturan tür olarak görülür ve "Simenia" adında ayrı bir cinse ayrılırdı. Ancak modern genetik araştırmalardan sonra, Habeş kurdunun en yakın akrabası kurt ("Canis lupus") olduğu ve hatta kurda çakaldan bile daha yakın akraba olduğu ortaya çıkmıştır.



</doc>
<doc id="199125" url="https://tr.wikipedia.org/wiki?curid=199125" title="Üstün Bilgen-Reinart">
Üstün Bilgen-Reinart

Üstün Bilgen-Reinart Türkiye ve Kanada merkezli bir kariyer sürdüren Türk yazar, gazeteci ve televizyon yayıncısı.

İlki 1956 yılında Kanada'da zorunlu tehcire tabi tutulan yerli Denesuline Kızılderililerinden Sayisi Dene kabilesinin acılarını ve diğeri Bergama köylülerinin bölgelerinde siyanürlü altın arama faaliyetlerine direnişini konu alan iki kitabı ile dikkatleri çekmiştir.

Ankara doğumludur. TED Ankara Koleji'nden mezuniyetinin ardından Kanada'ya giderek Winnipeg Üniversitesi'nde Edebiyat ve Sosyoloji dalında öğrenimini sürdürmüştür. Kanada devlet televizyon kanalı Canadian Broadcasting Corporation'da araştırmacı, sunucu ve prodüktör olarak çalışmaya başlamıştır.

1995'de bir Kanada devlet bursundan yola çıkarak Ila Bussidor ile birlikte Sayisi Dene yerli halkının 1956'da ata topraklarından zorunlu tehcire tabi tutularak kent ortamında yerleştirilmelerini konu alan "Night spirits" ("Gece ruhları") kitabını yazmıştır (kitabın tam adı; Night Spirits: The Story of the Relocation of the Sayisi Dene). Kendisi de bir Sayisi Dene yerlisi olan Ila Bussidor ve Üstün Bilgen Reinart'ın yerlilerin gözünden gerçekleştirdikleri bu kitap çalışmasında Sayisi Dene yerli halkının tehcir sonrasında bağımsızlıklarını ve kimliklerini kaybetmeleri ve Kanada hükümetinin plansız programsız bir tarzda gerçekleştirdiği Sayisi Dene toplam nüfusunun üçte birinin tehcir şartlarında zayıf düşerek ölmeleri anlatılmaktadır.

2003'te "Biz Toprağı Bilirik!" kitabı yayınlanmıştır. Kitap Bergama'nın 17 köyünün sakinlerinin bölgelerinde siyanür kullanarak altın arama faaliyetlerine uzun süreli direnişini konu etmektedir.

Son kitabı "A woman's trek through Turkey" ("Bir kadının Türkiye gezisi") Ocak 2007 içinde İngilizce olarak yayınlanmıştır. Üstün Bilgen Reinart, Orta Doğu Teknik Üniversitesi Yabancı Diller Bölümü'nde İngilizce öğretim üyesi olarak çalışmakta, OpenDemocracy gibi çeşitli uluslararası forumlar adına yazı ve röportaj çalışmalarını sürdürmektedir.



</doc>
<doc id="199127" url="https://tr.wikipedia.org/wiki?curid=199127" title="Kanada Grand Prix">
Kanada Grand Prix

Kanada Grand Prix, 30 Eylül 1961 tarihinden beri düzenlenen bir Formula Bir yarışı.


</doc>
<doc id="199140" url="https://tr.wikipedia.org/wiki?curid=199140" title="Ben Harper">
Ben Harper

Benjamin Chase Harper (d. 28 Ekim 1969, Pomona), Amerikalı müzisyendir.

Harper gitar çalmaya memleketi olan Claremont'ta başlamıştır. Zamanla slide guitar ve Weissenborn tipi gitarları çalmada ustalaşmıştır. Gençliğinde arkadaşı gitarist Tom Freund ile birlikte ("Pleasure and Pain") isimli Gramophone record|LP albümünü çıkarmıştır. Bu albüm denemesinden sonra, Harper Virgin Records ile bir kayıt anlaşması yapmış ve böylece "Welcome to the Cruel World" (1994) adlı albümü ortaya çıkmıştır.

Bu albümü üniversiteli gençlerin favorilerinden birisi olan ve bugüne kadarki en iyi parçaları listesine bu albümden birçok parça giren "Fight For Your Mind" (1995) adlı albümü izlemiştir.

1999 yılında Santa Barbara Bowl'da, Harper o zamana dek tanınmayan ve henüz kayıt yapmamış olan Jack Johnson ile tanışmıştır. Harper Johnson'ın 12 adet demo parçasının olduğu kaseti yapımcısı olan J.P. Plunier'a iletmiştir ve böylece Johnson da ilk albümünü çıkarmıştır.

Kariyerinin henüz başından itibaren Avrupa'da kendi ülkesine göre daha fazla ilgi çekmiştir. ABD'de iyi bilinen bir sanatçı iken, Fransa, Almanya, İsviçre ve Hollanda gibi Avrupa ülkelerinde bir yıldız olmuştur. Sanatçı Türkiye'de de iki sefer Ankara ve İstanbul'da olmak üzere konserler vermiştir.

2006 yılında, Harper Billboard Listeleri'nde 7.nci sıraya kadar yükselen "Both Sides of the Gun" albümünü çıkarmıştır.

şu sıralar "Ben Harper and Relentless7" grubuyla birlikte gerçekleştirdiği projesinin son meyvesi "White Lies for Dark Times" adlı yeni albümle sevindirmiştir.




</doc>
<doc id="199149" url="https://tr.wikipedia.org/wiki?curid=199149" title="Doğantepe, Amasya">
Doğantepe, Amasya

Doğantepe, Amasya merkez ilçesine bağlı bir beldedir. Eski adı "Zara"dır. Belediye kuruluş tarihi (1972). Belediye başkanı Bülent Ecevit KÜP (CHP).

Amasya'ya 27 km uzaklıktadır. Amasya-Çorum karayolunun 25. kilometresindeki sapaktan ulaşılır.

Amasya Tarihi yazarı Hüseyin Hüsameddin, Danişmendliler devrinin ilk zamanlarında (1097) Harzem Türkleri arasında bulunan Avşarların, Bay Geldi adlı liderleri öncülüğünde Amasya’ya gelip ilin batı tarafına (merkezi Ortaköy) yerleştiklerini, liderlerinden dolayı “Baygeldi Alan” olarak tanınan bölgenin zamanla “Geldi Alan” ve “Geldikalan” şekline dönüştüğünü kaydeder (Hüseyin Hüsameddin; Amasya Tarihi, Cilt I, Sadeleştirenler Ali Yılmaz-Mehmet Akkuş, Amasya Belediyesi, Ankara 1986, s.285). Geldikalan/Geldiklan, aynı zamanda Amasya’nın batı ve güneybatı taraflarını içine alan ve Çorum’a kadar uzanan bölgeye ad olmuştur. Geldiklan sonradan Zara adını almış, günümüzde ise adı Doğantepe olmuştur.
Beldenin güneybatısında antik bir Hitit yerleşimi vardır. Buradaki höyükte, 1962 yılında tesadüfen Hitit Fırtına Tanrısı Teşup'a ait, Hitit İmparatorluk Dönemi'nden kalma (MÖ 1400 ila 1200 ) bir bronz heykel bulundu. Heykel halen Amasya Müzesi'nde sergilenmektedir. 
Beldenin kültürü hakkında bilgi yoktur.

Doğantepe, Amasya ilinin merkez ilçesine bağlı bucak'dır.
Bucağın tarihi hakkında bilgi yoktur.
Bucağın kültürü hakkında bilgi yoktur.
Bucağın coğrafyası hakkında bilgi yoktur.
Bucağın iklimi hakkında bilgi yoktur.
Bucağın ekonomisi hakkında bilgi yoktur.
Bucağın altyapısı hakkında bilgi yoktur.



</doc>
<doc id="199150" url="https://tr.wikipedia.org/wiki?curid=199150" title="Doğantepe">
Doğantepe





</doc>
<doc id="199165" url="https://tr.wikipedia.org/wiki?curid=199165" title="Ash Ketchum">
Ash Ketchum

Ash Ketchum (Japonca: サトシ "Satoshi"), Pokémon animesinin baş karakteridir. 1997'de ilk defa Japon ekranlarında yayınlanmış olan "Seni Seçtim, Pokémon!" adlı ilk bölümde de belirttiği üzere, memleketi Pallet Kasabası'nı, en büyük hayali Pokémon ustası olmak uğruna terk etmiş, yanında yalnızca Pikachu ile uzun soluklu bir serüvene başlamıştır. İlerleyen süreçte edindiği yol arkadaşları ve yakaladığı yeni Pokémon'ları ile yolculuğunda birbirinden farklı maceralara imza atmıştır. Güncel olarak Ash, 6 farklı bölgede 7 farklı Pokémon Ligi'ne katılmış, sayısız turnuvalarda yer almış, şu anda Alola bölgesinde eğitim görmektedir.

Ash'in Japonca adı Satoshi, Pokémon'un yaratıcısı olan Satoshi Tajiri'den gelmektedir. İngilizce soyadı, serinin ve ana seri oyunların sloganı olan ""Gotta catch 'em all!"" (Türkçe: "Hepsini yakala") kalıbına yapılan kelime oyunundan gelmektedir. Farklı dublajlarda Sacha Ketchum (Fransa), Han Jiu (Kore), Askur Ketchum (İzlanda, sadece altyazılarda), Ali (Endonezya, yalnızca Kanto bölgesinde geçen bölümlerde), Ešas Kečiumas (Litvanya) olarak da geçmektedir.

Ash, yolculuğuna Kanto bölgesinde başlamıştır. 10 yaşına bastığı gün, Profesör Oak'ı ziyaret edip, ilk Pokémon'u olmak üzere Bulbasaur, Charmander ya da Squirtle üçlüsünden birini seçmelidir. Ancak alarmın bozulması ve uyuyakalması nedeniyle ziyaretine geç kalmış, ve kendisinden önce gelen üç farklı eğitmen Pokémon'larını çoktan seçmiştir. Profesör Oak, sorun teşkil edebilen bir Pokémon olmasına rağmen, kendisine bir Pikachu vermeyi teklif etmiş, çaresiz kalan Ash ise bu teklifi kabul etmiştir. Böylece Ash, Pallet Kasabası'nı ardında bırakarak uzun soluklu macerasına ilk adımını atmıştır. Bu yolculukta, küçüklüğünden beri birbirleriyle rekabet içinde oldukları Gary Oak, Ash'ten daima bir adım önde ilerlemiş ve sürekli sürtüşme içerisinde yarışmışlardır.

Ash, yolculuğunun başında Pikachu ile iyi geçinememiştir. Her ne kadar kendisine arkadaşçıl tavırlarla yaklaşmışsa da, Pikachu Ash'e soğuk davranmayı ya da onu alaya almayı tercih etmiştir. Lâkin bir Spearow sürüsünün saldırısına uğradıklarında, Ash'in Pikachu'yu korumak üzere kendisini öne atmış olması, Pikachu'ya olan güvenini kazanmasına sebebiyet vermiş ve sonrasında yıkılamaz bir dostluğun başlangıcı olmuştur. Öyledir ki, yolculuğunun ilerleyen sürecinde düzenli olarak bütün Pokémon'larını Profesör Oak'ın laboratuvarına bırakıp yeni bir başlangıç yapan Ash, Pikachu'yu hiçbir zaman yanından ayırmayı düşünmemiştir.

Viridian Ormanı'nı ziyaret etmeden önce tanıştığı bir Su Pokémon'u Eğitmeni olan Misty, Ash'le ilk olarak oltasıyla Pokémon avlarken karşılaşmıştır. Spearow sürüsünden kaçmakta olan Ash ve Pikachu sudan çıktıklarında, Misty, Ash'i Pikachu'yu suistimal etmekle suçlamış ve kendisine saldırgan bir tavırla yaklaşmıştır. Ash, sürüden daha hızlı kaçmak adına Misty'nin bisikletini çalmış ve hızla oradan uzaklaşmıştır. Daha sonra Pikachu'nun Yıldırım Oku (İngilizce: "Thunderbolt") saldırısıyla Spearow sürüsünden kurtulması esnasında kazara Misty'nin bisikletini de patlatmış olması Misty'yi çok kızdırmış, bisikletini Ash'ten geri alana kadar onunla birlikte yolculuğuna eşlik etmesine mecbur bırakmıştır. Ash, başlangıçta Misty'yle anlaşamamış olsa da, ilerleyen süreçte sert mizaçlı bir arkadaşlığın temennisini oluşturmuştur.

Saldırı sonrasında bir Pokémon Merkezi'ne sığınan Ash ve Pikachu, Roket Takımı üyeleri olan Jessie, James ve Miyav ile burada tanışmıştır. Roket Takımı üçlüsünün asıl amacı, Pokémon Merkezi'ndeki Pokémon'ları çalmak iken, Pikachu'nun gücünden etkilenmeleri sonucu hedeflerini değiştirerek Pikachu'yu Ash'ten çalmaya odaklanmıştır. Bunun sonucu olarak Ash ve Pikachu, yolculukları boyunca Roket Takımı üçlüsü tarafından takip edilmektedirler.

İlk Pokémon yakalama deneyimini ise Viridian Ormanı'nda yapan Ash, şans eseri bir Caterpie, ve bir maç sonrası alt ederek Pidgeotto yakalamıştır. Ormanı terk etmeden önceki devam eden kısa süre içerisinde ise Caterpie'si bir Metapod'a, ardından Butterfree'ye evrim geçirmiştir.

Yolculuğu boyunca hedefi olan Pokémon ustası olma uğruna Indigo Ligi'ne katılmayı amaçlayan Ash, bunun için 8 farklı rozet toplamaya başlamıştır. İlk rozet maçını Pewter Şehri'ndeki salon lideri olan Brock'a karşı yapmıştır. İlk maçında Brock'un Onix'i, Pikachu'ya karşı ezici bir üstünlük göstererek maçı kazanmıştır. Rövanş maçı için geri dönen Ash, yine Pikachu'yu kullanmıştır. Aynı şartlar altında maçı kaybetmek üzere olan Ash, Pikachu'nun Yıldırım Oku saldırısı sonucu meydana gelen patlamayla yangın alarmını aktive etmiş, sensörlerden akan su ile Onix'e elektrik saldırılarını daha güçlü kullanabilmiş ve maçı kazanmıştır. Brock bu maçtan sonra salonunu terk etmiş ve bir Pokémon Yetiştiricisi (İngilizce: "Pokémon Breeder") olmak uğruna Ash'in yolculuğunda ona eşlik etmeye başlamıştır.

Hemen sonrasında Misty'nin, üç kardeşi Daisy, Violet ve Lily ile birlikte Cerulean Şehri salon lideri olduğu ortaya çıkmıştır. Misty'nin, bir rozetin çaba gösterilerek kazanılmasını savunmasının aksine, kardeşleri maç yapmaktan zevk almamaktadır. Bu nedenle rozet talep eden herkese rozetleri dağıtmaktadırlar. Misty buna karşı çıkmış ve Ash'le bir rozet maçı yapmıştır. Maç, Roket Takımı üçlüsünün müdahalesiyle yarıda kesilmiştir. Salondaki Pokémon'ları çalmaya başlayan üçlü, Pikachu'nun Yıldırım Oku saldırısı sonucu etkisiz hale getirilmiş, bunun sonucu olaraksa Daisy, Ash'e istediği rozeti vermiştir.

Ash, yolculuklarının akıbetinde ziyaret ettikleri Gizli Köy'de (İngilizce: "Hidden Village") bir Bulbasaur'a rastlamıştır. Bulbasaur, doğası gereği korumacı ve saldırgan olması nedeniyle Ash ve arkadaşlarına, yakalamaya yeltendikleri bir Oddish dolayısıyla düşman muamelesiyle yaklaşmış ve Oddish'i onlardan uzaklaştırmıştır. Daha sonra köyün yerlilerinden Melanie'nin anlattıklarına göre Bulbasaur, kendisini ormandaki bütün Pokémon'ları korumakla yükümlü tutmaktadır. Ancak Melanie'ye göre köy, Bulbasaur'ın kendini ve sırtındaki tohumu geliştirmesi için çok küçüktür. Bu nedenle Ash'e, Bulbasaur'ı da yanında götürmesini ve onu eğitmesini istemiştir. Bulbasaur ise bunun için bir şart koşmuştur; Ash, Bulbasaur'ı bir maçta yenerek yakalamalıdır. Ash, Pikachu'sunu kullanarak Bulbasaur'a yaptığı maçı yenmiş ve onu yakalamıştır.

24. Rota'da yollarına devam ederken yolda karşılaştıkları bir Charmander ilgi odağı olmuştur. Charmander, bir kayanın üzerinde ona döneceğini söyleyen eğitmenini beklemektedir. Ash ve arkadaşları, Charmander'ı orada bırakmak istemeseler de başka çareleri olmadıklarını anlayarak uzaklaşmışlardır. Ancak Pokémon Merkezi'nde kulak misafiri oldukları bir konuşmada Charmander'ın eğitmeninin onu terk ettiğini ve asla dönmeyeceğini öğrenmişlerdir. Bunun üzerine havanın da kötüleşmesiyle Charmander'ı bulmaya döndüklerinde, yağmurun da etkisiyle durumunun çok kötüye gittiğini ve kuyruğundaki alevinin sönmeye yüz tuttuğu görülmüştür. Ash ve arkadaşları zorla da olsa Charmander'ı tedavi olması için Pokémon Merkezi'ne götürmüşlerdir. Eğitmenine çok bağlı olan Charmander, ertesi sabah tedavisi bitmeden Pokémon Merkezi'nden kaçarak eğitmenini beklemeye dönmüştür. Ash, sonunda Charmander'ı eğitmeninin dönmeyeceğine ikna edebilmiştir. Bunun üzerine ona takıma katılmasını teklif etmiş, Charmander ise bunu kabul etmiştir.

25. Rota'da Ash ve arkadaşları, sorun çıkaran bir Squirtle Ekibi'ne rastlamıştır. Squirtle Ekibi etrafta insanlara, diğer Pokémon'lara ve çevreye zarar verip yerlileri huzursuz etmektedirler. Roket Takımı üçlüsüyle anlaşma yapan Squirtle Ekibi, Ash, Misty ve Brock'u kaçırıp Pikachu'yu onlara vermeyi kabul etmiştir. Ancak daha sonra Ash'in Pikachu'ya gösterdiği sadakattan dolayı Squirtle Ekibi'nin lideri bundan etkilenmiş, dolayısıyla da Roket Takımı üçlüsüyle olan anlaşmayı bozarak Ash ve arkadaşlarına yardım etmiştir. Bunun üzerine Squirtle Ekibi, Memur Jenny ile uzlaşarak itfaiye ekibi olarak çalışmayı kabul etmiş, liderleri ise Ash'in takımına katılarak yolculuğunda ona eşlik etmeye karar vermiştir.

Ash, Vermilion Şehri'nde üçüncü rozet maçını Teğmen Surge'e karşı yapmıştır. Teğmen Surge yalnızca bir Raichu kullanmıştır. Buna karşın Ash ise Pikachu'sunu öne sürmüştür. İlk maçta yenilgiye uğrayan Ash, Pokémon Merkezi'ne sığınmış ve tavsiye üzerine Pikachu'ya evrim geçirmeyi düşünmüştür. Böylece kendisi de Teğmen Surge'ün Raichu'su kadar güçlü olabilecektir. Ancak Ash ve Pikachu bunu reddetmiş ve rövanş maçına Pikachu olarak çıkmaya karar vermiştir. Rövanş maçını zaferle sonlandıran Ash, üçüncü rozetini de kazanarak yolculuğuna devam etmiştir.

Butterfree'lerin çiftleşme dönemine rastlayan Ash, burada kendi Butterfree'sinin de bir eş bulmasına yardımcı olmuştur. Butterfree, pembe renkli dişi bir Butterfree ile eşleşmiş, ardından takımdan ayrılmıştır. Böylece Ash, ilk defa yakaladığı bir Pokémon'u salmıştır. Kendi başına ilk yakaladığı bir Pokémon olması dolayısıyla bunu üzüntüyle karşılayan Ash, vedalaşmadan önce Butterfree'yle yeniden buluşma sözü vermiştir.

Dördüncü rozet maçı için Saffron Şehri'ne gelen Ash ve arkadaşları, burada salon lideri Sabrina ile karşılaşmışlardır. Sabrina, önceki liderlerin aksine katı kurallar koyan bir liderdir. Maçı kaybedenler oyuncak bebeğe dönüşüp maket bir şehirde rehin tutulmak zorundadır. Ash maçı kabul etmiş, ancak hiç saldırı yapamadan Kadabra'ya karşı kolaylıkla yenilmiştir. Bunun üzerine Ash ve arkadaşları birer oyuncak bebeğe dönüştürülüp maket şehre yerleştirilmiştir. Sabrina'nın babasının yardımıyla buradan kaçan Ash, geri dönüp Misty ve Brock'u da kurtararak Sabrina'yı yenebilecek bir hayalet türünde Pokémon yakalamak için Lavender Kasabası'na doğru yola çıkmıştır. Eski bir kuleye ulaşan Ash ve arkadaşları, burada paranormal olayların döndüğünü anlamışlardır. Misty ve Brock, kuleye girmeyi reddederken Ash ve Pikachu, hayalet türü Pokémon'u yakalamak uğruna kuleye girmiştir. Kulede konaklamakta olan Gastly, Haunter ve Gengar, oyuncu kişilikleriyle öne çıkmış ve kuleye gelenleri alaya almaktadırlar. Ash ve Pikachu'nun kazara ölümüne olduktan sonra onlarla tanışan üçlü, bir süre birlikte vakit geçirerek aralarındaki ilişkiyi geliştirmiştir. Daha sonra Pokémon'lar, Ash ve Pikachu'yu bedenlerine geri döndürerek vedalaşmaya hazırlanırken, Haunter, Ash ile dönmeyi ve rozet maçı yapmayı kabul etmiştir. Ash, Haunter'ı Poké Topu ile yakalamamıştır, yalnızca yanında yolculuk etmesini sağlamıştır.

Saffron Şehri'ne döndüklerinde Ash, rozet maçı için Sabrina'ya rövanş maçı teklif etmiştir. Ancak olayları ciddiye almayan Haunter yine ortadan kaybolmuştur. Ash, elindeki Pokémon'larla maçı yürütmeye çaba göstermişse de, Kadabra'yla boy ölçüşememişlerdir. Ardından ortaya çıkan Haunter, maçtan önce yaptığı komik hareketleriyle Sabrina'yı güldürebilmiş ve maça olan hakimiyetini yitirmesini sağlamıştır. Bunun üzerine Ash'i galip sayan Sabrina, Haunter'ı yanına almış ve Ash'e rozetini takdim etmiştir.

Ash, yolculuğuna devam ettiği sırada bir Mankey'e rastlamıştır. Saldırgan ve agresif doğasıyla öne çıkan Mankey, Ash'in şapkasını çalıp uzaklaşırken Ash ile bir mücadele haline girmiştir. Şapkasını resmi Pokémon Ligi sergisinden kazandığını ve çok nadir olduğunu belirten Ash, şapkasının onun için büyük bir anlam ifade ettiğini söylemiş ve Mankey'in peşinden gitmiştir. Mankey daha sonra, James'ten yediği bir tekme sonucu Primeape'a evrimleşmiş ve Ash'in işini daha da zorlaştırmıştır. Ash, tüm takımını Primeape'a karşı kullanmışsa da Primeape tüm saldırıları engellemiş ve durdurulamamıştır. Charmander ile yaşadığı arbede esnasında Pikachu, Ash'in şapkasını almıştır ve Ash'e, Poké Topu kullanması için bir fırsat doğmuştur. Bunun üzerine Poké Topu'nu fırlatan Ash, Primeape'i yakalamıştır. Daha sonra Ash, bir Pokémon dövüş yarışmasına Primeape ile katılmıştır. Yarışmayı kazanan Primeape, Anthony adlı eğitmenin ilgisini çekmiş ve Ash'e, onun yerine Primeape'i eğitmeyi teklif etmiştir. Teklifi kabul eden Ash, Primeape'i Anthony'ye bırakarak yolculuğuna devam etmiştir.

Beşinci rozetini kazanmak üzere Celadon Şehri'ne gelen Ash ve arkadaşları, burada salon lideri olan Erika'yla karşılaştıklarında, Ash'in parfümlere hakarette bulunması nedeniyle salona alınmamıştır. Rozet maçını yapabilmek için kız kostümü giyen Ash, farklı bir profille salona girebilmiştir. Burada sergiye katılan bir gruba dahil olan Misty ve Brock ile birlikte ilerleyen Ash, daha sonra afişe edilmiş ve tekrar kovulmaya yüz tutmuştur. Ancak Roket Takımı üçlüsünün salonda sebep olduğu bir yangın sonrası herkesin seferberlik içinde yangını söndürmesi sonucu Erika, sadık bir Pokémon'u olan Gloom'un yangında kalması tehlikesiyle yüzleşmiştir. Ash'in yangına girerek Gloom'u kurtarması üzerine şükranlarını ileten Erika, Ash'e rozetini takdim etmiştir, böylece Ash beşinci rozetini de kazanmıştır.

Bir sonraki rozet maçı için yolculuğuna devam eden Ash ve arkadaşları, ormanda kayboldukları sırada tesadüf eseri bir samuray olan Koga'nın salonuna rastlamıştır. Görünmez duvarlar ve gizli tuzaklarla donatılan salonun engellerini aşan Ash, nihayetinde Koga'nın kardeşi Aya ile karşılaşmış ve onunla maç yapmıştır. Maçı yenmek üzereyken Koga ortaya çıkmış ve kendisinin salon lideri olduğunu belirtmiş, maçı kendisiyle yapması gerektiğini söylemiştir. Bunun üzerine Koga'nın zehir Pokémon'ları kullandığı takımıyla maç yapan Ash, Koga'yı yenerek yeni rozetine kavuşmuştur.

Ash ve arkadaşları, küçük bir kasabada gerçekleştirilen karnavala katıldıkları esnada maruz kaldıkları bir Exeggutor sürüsü saldırısında, Charmander alev saldırısıyla tüm sürüyü alt etmiş, akabinde Charmeleon'a evrim geçirmiştir. Evrim geçirdikten sonra kişisel özelliklerinde de değişim gözlenen Charmeleon, Ash'e itaat etmekten vazgeçmiş, emirlerine Ash'e alev fırlatma hareketiyle karşılık vermeye başlamıştır. Çok kısa bir süre sonra, Grampa Kanyonu'na giden Ash ve arkadaşları, burada Fosil Pokémonları'nın dönüştürüldüğü bir arkeolojik çalışmaya rastlamıştır. Fosil bir Pokémon olan ve vücut yapısı Charizard'a benzeyen Aerodactyl, burada Ash'e ve Charmeleon'a saldırmış, Charmeleon'a rakip olmuştur. Havada olduğu için ona karşılık veremeyen Charmander, bu öfkeyle evrimini tetiklemiş ve bir Charizard'a dönüşmüştür. Bu dönüşümün ardından Aerodactyl'ü alt etmiş ve Ash'i kurtarmıştır. Her ne kadar Ash, Charmeleon'un onu kurtarmak için evrim geçirdiğine ikna olmuş olsa da, durumun yalnızca iki Pokémon'un arasında yaşadığı rekabetten kaynaklandığı ifade edilmiştir.

Daha sonra bir Pokémon yumurtası bulan Ash ve arkadaşları, yumurtanın kimin olacağı konusunda anlaşmazlığa girmiştir. Bunu bir Pokémon maçı ile kararlaştırmaya anlaşmış ve aralarında bir müsabaka düzenlemiştir. Müsabakayı Ash kazanmış olsa da, yumurtadan çıkan Togepi'nin ilk gördüğü kişinin Misty olması, onun Misty ile beraber olmasını istemesine yol açmış, ve Pokémon'u alan Misty olmuştur.

Arkadaşları ile birlikte Cinnabar Adası'na ulaşan Ash, burada yedinci rozet maçını yapmıştır. Ateş türü üzerinde ustalaşan salon lideri Blaine'e yaptığı ilk maçta Ash, Blaine'in Ninetales, Rhydon ve Magmar'ına karşı maçı kaybetmiştir. Ertesi gün rövanş maçı için geri dönen Ash, teke tek bir maç teklifini kabul etmiştir. Charizard ve Magmar arasında gerçekleşen bu maçı kazanan Ash, yedinci rozetini de alarak lig yolculuğuna devam etmiştir.

Salon lideri olan Giovanni'nin önemli bir iş için salonu terk etmesinin üzerine yerini Jessie ve James'e bırakmasının üzerine salona ulaşan Ash, sekizinci rozet maçını Viridian Şehri'nde yapmıştr. Bu maçta Roket Takımı üçlüsünün Pokémon'larına karşı mücadele gösteren Ash, maçı kazanmış olsa da Jessie ve James rozeti vermeyi reddetmiştir. Ancak havaya uçuruldukları esnada rozeti elinden düşüren Jessie, Ash'in lig için ihtiyacı olan son rozeti de edinmesine neden olmuştur. Böylece Ash, Indigo Ligi'ne doğru ilerlemeye başlamıştır.

Indigo Ligi'ne ulaşan Ash, kaydını yaptırdıktan sonra lige resmen katılmıştır. Burada ön elemeleri başarılı bir şekilde geçen Ash, çeyrek final maçında sahne almaya hak kazanmıştır. Çeyrek final maçında, lig esnasında arkadaş olduğu Ritchie'ye karşı eşleşmiştir. Ancak aynı gün Roket Takımı'nın Ash'in Pokémon'larını kaçırması üzerine ligden uzaklaşmış ve geri dönmek için kendi Pokémon'larını kullanmak zorunda kalmış olduğu için, lige hem geç katılmış, hem de yorgun Pokémon'larını kullanmak durumunda kalmıştır. Buna rağmen, son karşılaşmaya kadar maçı 5'e 5 götüren Ash, kendi Charizard'ına karşılık Ritchie'nin Pikachu'suna karşı maç yapmak durumunda kalmıştır. Ancak Charizard'ın kendisine itaat etmemesi ve maça ilgi göstermemesi nedeniyle maçı kaybeden Charizard, Ash'in çeyrek finalde ligden elenerek ilk 16'da kalmasına sebebiyet vermiştir.

Bunun üzerine Pallet Kasabası'na geri dönen Ash, arkadaşları Misty ve Brock ile birlikte Profesör Oak'ın ev sahipliği yaptığı, kendisi için düzenlenen bir partiye katılmıştır. Burada bir Pidgey ve Pidgeotto sürüsüyle karşılaşan Ash ve arkadaşları, sürünün bir Fearow'un saldırısı altında olduğunu anlamıştır. Üstelik bu Fearow, Ash'in yolculuğa çıktığı ilk gün kafasına taş attığı Spearow'dur. Sürüyü korumak için kendi Pidgeotto'sunu kullanan Ash, Fearow'la yaptıkları büyük maçın sonucunda Pidgeotto'yu evrimleştirmiş ve bir Pidgeot'a dönüşmesini sağlamıştır. Bunun üzerine, Pidgey ve Pidgeotto'ları, Fearow'un bir başka saldırısından korumak için Pidgeot'un sürüyle birlikte kalmasını teklif eden Ash, yakında yeniden görüşecekleri ve Pidgeot'u geri alacağı sözünü verdikten sonra Pidgeot'u ardında bırakmıştır.

Partide Indigo Ligi'nde yenilgiye uğrayan eğitmenlerin istekleri üzerine gittikleri Portakal Adaları ve Portakal Ligi'ni öğrenen Ash, orada 4 rozet edindikten sonra lige katılmayı hedefleyerek Pallet Kasabası'nı yeniden terk ederek, Misty, Brock ve Pokémon'ları ile yolculuğuna orada devam etmeye karar vermiştir.

Kanto Ligi'nin ardından, yolculuğuna Portakal Adaları'nda devam eden Ash'in ilk görevi, Valencia Adası'nda Profesör Ivy'den aldığı GS Topu'nu Profesör Oak'a iletmek olur. Portakal Ligi'nde yarıştıktan sonra Profesör'e ileteceğine söz veren Ash, Brock'un Profesör Ivy ile kalmasını talep etmesinin üzerine onu ardında bırakarak yolculuğuna Misty ve Pokémon'ları ile devam eder.

Tangelo Adası'nda yolculuğuna devam ederken, Ash ve Misty, üç eğitmen tarafından istismar edilen bir Lapras'a rastlar. Zarar gören Lapras'ı korumak için maç yaptıktan sonra yenik düşmüş Pokémon'u Pokémon Merkezi'ne götürmeden önce Tracey adında bir eğitmenle tanışırlar. Ardından Pokémon Merkezi'ne doğru yol alırlar. Burada Lapras'ın yavru olduğunu ve zarar gördüğünü öğrendikten sonra ona güven aşılamaya çalışan Ash, bu konuda başarısız olur. Çünkü Lapras'ın insanlara güveni kalmamıştır. Ancak Roket Takımı üçlüsünün Lapras'ı kaçırmasının üzerine onu kurtarma görevini üstlenen Ash, Lapras'a olan sevgisini kanıtlayabilmiş ve onun güvenini kazanmıştır. Bunun üzerine, Ash'in takımına katılmaya karar veren Lapras, Portakal Adaları serüveninin önemli bir parçası olmuştur. Aynı zamanda Tracey de Ash ve arkadaşlarının yolculuğuna katılmaya karar vermiştir.

İlk rozet maçını Mikan Adası'nda salon lideri Cissy'ye karşı yapan Ash, bugüne kadar gördüğü geleneksel rozet maçlarının aksine, bir yetenek sınavından geçmek zorundadır. İlk etapta havada uçuşan tabakları su saldırılarıyla vurması gerekmektedir. Cissy'nin Seadra'sına karşılık Ash, Squirtle'ını kullanmış ve bu turu berabere bir sonuçla bitirmiştir. Beraberliği bozmak adına Cissy, Ash'i sörf yarışına davet etmiştir. Bu yarışta kendisi bir Blastoise'e binerken, Ash Lapras'ını kullanmıştır. Mücadelenin çoğunda başa baş devam eden yarışma, Lapras'ın Buz Işını (İngilizce: "Ice Beam") saldırısını kullanmasıyla beraberlik bozulmuş ve Ash rozet maçını galibiyetle sonuçlandırmış, böylece Portakal Adaları'ndaki ilk rozetini kazanmıştır.

İkinci rozet maçı, Navel Adası'ndaki salon lideri Danny'ye karşıdır. İlk test, eğitmenin hiçbir Pokémon'dan yardım almadan dağın zirvesine tırmanmasıdır. Ash, Pikachu ve Danny, dağın zirvesine çıktıkça hava soğumaya ve kar yağmaya başlamıştır. Ancak sonunda zirveye ulaşabilmişlerdir. Burada Danny salon lideri olduğunu söylemiş ve üç aşamalı bir maç yapacaklarını belirtmiştir. İlk turda sıcak suyu dondurma görevi vardır. Danny, bir Nidoqueen kullanmıştır. Ash ise Lapras'ından yardım almıştır. İki Pokémon da Buz Işını saldırısı kullanarak suyu dondurmuştur. Ancak Nidoqueen daha hızlı dondurduğu için galip gelmiştir. Lapras da sonunda bu görevi başarmış, ancak yorgun düşmüştür. İkinci turda elde ettikleri buzu bir kızağa çevirmeleri gerekmektedir. Ash, bu turda Pikachu, Bulbasaur ve Charizard'ı kullanmıştır. Danny ise Nidoqueen, Machoke ve Scyther kullanmıştır. Bulbasaur'ın Jilet Yaprak (İngilizce: "Razor Leaf"), Pikachu'nun Yıldırım Oku ve Charizard'ın Alev Püskürtücü (İngilizce: "Flamethrower") saldırıları ile Ash'in kızağı daha çabuk tamamlanmıştır. Son tur ise eğitmenlerin arkalarına aldıkları 3 Pokémon ile kızağa binerek dağın eteklerine inmektir. Danny, Scyther, Geodude ve Electrode kullanırken, Ash, Pikachu, Bulbasaur ve Squirtle'ı seçmiştir. Ancak ilerlerken Danny, Roket Takımı üçlüsünün kurduğu bir tuzağa düşmüş ve maçı bölmüştür. Ash, Danny'ye yardım etmek için gittiğinde kendisi de başka bir çukura düşmüş ve birlikte daha büyük bir çukurda buluşmuştur. Bunun üzerine Roket Takımı üçlüsü, Pikachu'yu Ash'ten alıp kaçmaya yeltenmiştir ancak Bulbasaur'ın Sarmaşık Kırbacı (İngilizce: "Vine Whip") saldırısı ile durdurulmuş ve havaya fırlatılmışlardır. Bunun üzerine Ash ve Danny, maça kaldıkları yerden devam etmeye karar vermişlerdir. Bu mücadelenin sonunda ise Ash kazanmış, ve ikinci Portakal Adaları rozetini kazanmıştır.

Yedi Greyfurt Adaları'nda yolculuklarına devam eden Ash ve arkadaşları, burada çok aç olan bir Snorlax'a dair duyum almışlardır. Snorlax, Yedi Greyfurt Adaları'nda özenle yetiştirilen greyfurtları yemekte ancak hiç doymamaktadır. Bunun üzerine bir ekip ile kovalanmaya başlayan Snorlax, nihayetinde Ash'in onu yakalamasıyla durdurulabilmiştir. Böylece Ash, Portakal Adaları'nda ikinci Pokémon'unu yakalamıştır.

Trovita Adaları'na ulaştıklarında üçüncü rozet maçını yapan Ash'in rakibi olan salon lideri Rudy'dir. Bu maçın kuralı ise aynı türde Pokémon'ların maç yapmasıdır. Maça başladıklarında Ash, Pikachu'yu öne atarken, Rudy bir Electabuzz kullanmıştır. Pikachu, Yıldırım Oku ve Hızlı Saldırı (İngilizce: "Quick Attack") ile saldırıya geçmeye çalışsa da, Electabuzz'ın Yıldırım Yumruğu (İngilizce: "ThunderPunch") saldırısı, Pikachu'yu bayıltmıştır. İkinci turda Çimen türü Pokémon kullanan eğitmenlerin maçı, Ash'in Bulbasaur'ını seçmesine karşılık Rudy'nin Exeggutor seçmesiyle devam eder. Bulbasaur'ın son saldırısı Uyku Tozu (İngilizce: "Sleep Powder"), Exeggutor'un maçtan elenmesine neden olmuş, ve galibiyeti Ash'e kazandırmıştır. Üçüncü turda Su Pokémon'ları kullandığı için, Rudy, Starmie'sini seçerken, Ash, Squirtle'ını kullanır. Başa baş giden maçta, Squirtle, en güçlü su saldırısı olan Su Pompası'nı (İngilizce: "Hydro Pump") geliştirir ve maçta bu saldırıyı kullanarak Starmie'yi bayıltır. Bunun sonucunda galibiyet elde eden Ash, üçüncü rozetini de kazanır.

Ash ve arkadaşları yolculuğuna devam ederken Tad adında bir eğitmenle karşılaşmışlardır. Tad, Ash'in Rudy ile olan maçını izlemiş, onu bir Pokémon maçına davet etmiştir. Bunu kabul eden Ash, Cleopatra Adası'nda Tad ile maçını yapmaya karar kılmıştır. Burada Tad'ın Poliwrath'ına karşı kendi Charizard'ını kullanmış, ancak Charizard'ın kendisini dinlememesi nedeniyle bu maçı kaybetmiştir. İyi eğitilmiş, güçlü bir Pokémon olan Poliwrath'a karşı yenilgi elde eden Charizard, bu maçta çok ciddi hasar almış ve bütün gece yorgun düşmüştür. Bu süreçte Ash'in tam destek gösterdiği Pokémon'u, kendini toparlamak için ihtiyaç duyduğu bu süreçte Ash'in kendisine karşı beslediği güven ve sevgiyi anlamış, tavırlarında birtakım değişiklikler yapıp yapmaması gerektiğini sorgulamıştır. Ertesi gün kendini toparlamış ve bir rövanş kıvancıyla uyanmış olan Charizard, Ash'i ikna ettikten sonra Tad'in Poliwrath'ına karşı yaptığı rövanş maçını galibiyetle sonuçlandırmış ve intikâmını almıştır. Bundan sonra Ash'e daha itaatkâr davranmaya başlayan Charizard'ı hâlâ biraz daha eğitmesi gerektiğini bilerek Ash, Portakal Adaları'ndaki yolculuğuna arkadaşlarıyla devam etmiştir.

Son Portakal Adası rozeti maçını, Komquat Adası'nda Luana'ya karşı yapması gereken Ash'in bu maçtaki görevi, takım maçı yapmasıdır. Pokémon eğitmeni ve salon lideri aynı anda iki Pokémon seçecek, ilk Pokémon'un bayılması ile maç sona erecektir. Maçta Luana, Alakazam ve Marowak seçerken, Ash tercihini Pikachu ve Charizard'dan yana kullanır. Maçın başında Pikachu ve Charizard'ın anlaşamayarak birbirlerine meydan okumaları, Ash'in maçı bölerek ara vermesine sebebiyet vermiştir. Daha organize olması gerektiğinin bilincinde maça yeniden başlayan Ash, başta zorluk çekse de, Pokémon'larının takım halinde maç yapmasını sağlayabilmiş ve neticesinde Luana'nın iki Pokémon'unu da aynı anda bayıltarak son rozet zaferini de kazanmış, elde ettiği Yeşimtaşı Yıldızı Rozeti (İngilizce: "Jade Star Badge") ile Portakal Ligi'ne başvurmaya hak kazanmıştır.

Hemen sonrasında Pummelo Adası'nda Portakal Ligi'ne başvuran Ash, final maçını şampiyon Drake'e karşı yapmıştır. Altıya altı gerçekleşecek bu maçta, Ash ilk olarak Pikachu'sunu ortaya koyarken, rakip Drake bir Ditto seçmiştir. Bunun üzerine Dönüşüm (İngilizce: "Transform") saldırısıyla Pikachu'nun bir kopyasına dönüşen Ditto, Pikachu'nun saldırılarını da kopyalayarak ona saldırmaya başlamıştır. Yıldırım okuna yıldırım okuyla, elektrik şokuna elektrik şokuyla karşılık veren Ditto, Pikachu'nun önüne geçmiştir. Son çare olarak Hızlı Saldırı (İngilizce: "Quick Attack") kullanmasını emreden Ash, Drake'in aynı saldırıyla karşılık vermesiyle, iki Pokémon'un ortada çarpışarak yere yıkılmasına sebebiyet vermiştir. Ancak Pikachu ayağa kalkarken, Ditto bayılmıştır. Tracey, bunun nedeninin, Pikachu'nun fiziksel olarak daha sağlıklı bir konumda olmasını öne sürmüştür.

İkinci olarak Onix'i öne süren Drake'e karşılık olarak Ash, Pikachu'sunu geri çağırarak onun yerine Squirtle'ı kullanmıştır. Ash'in Su Pompası (İngilizce: "Water Gun") emrine karşılık, Drake Onix'e Kazı (İngilizce: "Dig") saldırısını kullanmasını emretmiştir. Yer altında kaybolan Onix'e karşılık olarak Squirtle, deliğe Su Pompası kullanmış olsa da, Onix'in yeraltından daha önce çıkıp Squirtle'a saldırması, Squirtle'ın büyük hasar almasına neden olmuştur. Buna karşılık, Onix'in Sıkma (İngilizce: "Bind") saldırısına karşılık kendisini Geri Çekilme (İngilizce: "Withdraw") saldırısıyla koruyan Squirtle, sonrasında yaptığı büyük darbelerle Onix'i bayıltarak Ash'in ikinci zaferini elde etmesini sağlamıştır.

Bunun üzerine Gengar'ı seçen Drake'e karşılık Ash, kendi Tauros'unu ortaya atmıştır. Ancak Gengar'ın maçın başında Tauros'un kafasını karıştırması karşısında Ash, Tauros'u geri çağırmak zorunda kalmıştır. Daha sonra Lapras'ı seçen Ash, Lapras'tan su altına girerek saklanmasını ve Gengar'ın saldırılarının isabet etmemesini sağlamasını istemiştir. Su altında saklandıktan sonra saldırmak için su yüzüne çıkan Lapras, Gengar'a karşı kullandığı kendi saldırısına karşılık, Gengar'ın saldırısına maruz kalmış, neticesinde de iki Pokémon da bayılmıştır.

Drake, daha sonra Venusaur'ını ortaya atarken, Ash yeniden Tauros'u seçmiştir. Gengar'dan aldığı darbeden dolayı hâlâ kafası karışık olan Tauros, Venusaur'a yer saldırıları yapmayı denese de, sahanın sağladığı şartlar dolayısıyla bu saldırılar etkisini yitirmiştir. Buna karşılık olarak Güneş Işını (İngilizce: "Solarbeam") saldırısı kullanması emredilen Venusaur, Tauros'a ciddi hasar vermeye yeltenmiştir. Saldırıları atlatan Tauros, Alt Etme (İngilizce: "Take Down") saldırısıyla Venusaur'ı bayıltarak Ash'e bir sonraki zaferini kazandırmıştır.

Drake, beşinci Pokémon'u olarak Electabuzz'ı ortaya atarken, Ash Tauros'tan dinlenmesini isteyerek onun yerine Bulbasaur'ı seçmiştir. Electabuzz'ın elektrik türü saldırılarına avantajı olan Bulbasaur, saldırılarından tam olarak etkilenmezken kendi çimen türü saldırılarıyla karşılık vermişse de, Elektrik Yumruğu (İngilizce: "ThunderPunch") saldırısından çok etkilenen Bulbasaur, çok zaman geçmeden bayılarak maçı kaybetmiştir. Buna karşılık olarak Charizard'ı seçen Ash, maça Electabuzz'ın seri saldırısıyla devam etmiş, bunun neticesinde saldırıyla karşılık vererek Charizard'ın Electabuzz'ı yenmesini sağlamıştır. Beşinci Pokémon'u da bayılan Drake, Electabuzz'ı geri çağırarak son Pokémon'unu ortaya atmıştır: Dragonite.

İki Pokémon da eşit düzeyde güç göstermiş ve dişli bir rekabet göstermiş olsa da, Charizard bu maçta bayılan taraf olmuştur. Bunun üzerine Squirtle'ı ortaya atan, ancak önceki maçtan zaten yorgun düşmüş olan Squirtle, dirençli bir performans sergilemiş olsa da, Dragonite onu da bayıltabilmiş ve Ash'in iki Pokémon'una bedel olmuştur, ancak Dragonite da yorgun düşmeye başlamıştır. Bunun üzerine diğer yorgun Pokémon'u olan Tauros'u ortaya atan Ash, Drake'in emrettiği saldırıya karşılık olarak, Tauros'tan darbe almasını beklemiştir. Şaşkınlıkla bu duruma seyirci kalan Drake, daha sonra görmüştür ki, Dragonite'ın kendisine yaklaştığı sırada onu boynuzlarıyla yakalamak için fırsat elde eden Tauros bu fırsatı kullanmış ve Dragonite'ı havaya fırlatmıştır. Her ne kadar Dragonite'a hasar verebilmiş olsa da, Dragonite'ın karşılık verdiği saldırı sonucu Tauros da bayılmıştır. Bunun sonucu olarak ise, Ash'in geriye yalnızca bir Pokémon'u kalmıştır; Pikachu.

Dişli bir performans gösterdikten sonra, iki Pokémon da başa baş bir mücadele göstermiş, ancak ardından Pikachu'nun kullandığı Yıldırım (İngilizce: "Thunder") saldırısına direnç gösteremeyince, Dragonite bayılmış ve maçı böylece sonuçlandırmıştır. Bir Pokémon'u ile maça devam edebilecek durumda olan Ash, altı Pokémon'unu bayılttığı şampiyon Drake'e karşı galibiyet kazanmıştır. Portakal Ligi kupasını kazanan Ash, Drake'in kupayı kendisine takdim etmesiyle resmen şampiyon olmuştur.

Şampiyonluğun ardından evine dönmeye karar veren Ash, arkadaşları ile birlikte denizde yolculuğuna Lapras ile devam ederken, Lapras'ın huysuz ve itaatkâr olmayan tavırlarıyla sarsılmıştır. Daha sonra durumu çözüme kavuşturan Tracey, Lapras'ın uzun zaman önce kaybettiği sürüsünü bulduğunu anlamıştır. Ancak Lapras'ın sürüsü, insanları taşıdığı için kendisine güvenmeyip ondan uzaklaşmalarına neden olmuştur. Ancak bunun peşini bırakmamakta kararlı olan Ash ve Lapras, sürünün izinden giderken kendilerinin bir korsan saldırısına maruz kalmaları neticesinde, Ash ve Lapras'ın desteğine ihtiyaç duymuş, onların yardımıyla korsanları alt edebilmişlerdir. Bunun sonucu olarak Ash'e ve Lapras'a güvenmeye başlayan sürü, eski üyeleri olan yavru Lapras'ı tanımış, içlerinde annesinin de olduğu gruba yeniden katılmış, ve sonuç olarak Ash'i terk etmiştir.

Sonunda Pallet Kasabası'na geri dönen Ash, burada ilk önce evini ziyaret etmiş, annesini görmeyi beklerken aynı zamanda Brock ile de karşılaşmıştır. Söylemediği bir nedenden dolayı Profesör Ivy'nin yanından ayrılan Brock, bir süredir Ash'in annesi Bayan Ketchum ile kaldığını belirtmiştir. Bunun üzerine GS Topu'nu Profesör'e vermek üzere laboratuvara doğru yola çıkmışlardır. Ancak laboratuvarda Profesör Oak'tan önce Gary ile karşılaşan Ash, burada Gary ile yeniden bir tartışmaya girmiş ve kimin daha güçlü olduğuna karar vermek adına bir maç yapmaya koyulmuşlardır. Bire bir maç yapmaya karar veren ikili, Gary'nin Eevee'sine karşılık Ash'in Pikachu'su ile başlamış, çekişmeli geçen maçın sonucunda ise Eevee'nin elde ettiği zafere karşılık Gary kazanan olmuştur. Daha sonra ise Gary, yeni bir Pokémon yolculuğuna çıkarak Pallet Kasabası'ndan ayrılmıştır.

Profesör Oak, Ash'ten aldığı GS Topu'nu incelemeye koyulmuş, ancak bir türlü çözümleyememiştir. Olaylar birbiri ardını takip etmiş, neticesinde ise Ash, Johto Ligi'ni öğrenmiştir. Indigo Ligi gibi bir lig olan bu lig için farklı sekiz rozet toplaması ve yeniden lige katılması gerektiğini, Gary'nin de bu lig için yolculuğa çıktığını öğrenmiştir. Bunun üzerine, kendisi de Johto'ya yolculuk etmeye karar veren Ash, Profesör Oak'ın isteği üzerine Johto'da bulabileceği bir bilge olan Kurt'e ulaşmayı ve GS Topu'nu ona iletmeyi de hedeflemiştir. Tracey, Profesör Oak'ın yanında çalışmaya karar verirken, Ash yeniden bir araya geldiği Brock ve Misty ile birlikte Pallet Kasabası'nı terk etmiş ve Johto'ya, yeni bir serüvene başlamıştır.

Ash, yol arkadaşları Misty ve Brock ile Johto bölgesine en kısa sürede ulaşmıştır. Burada da sekiz rozet topladıktan sonra katılabileceği bir Pokémon Ligi olduğunu öğrendikten sonra, tıpkı Kanto bölgesinde yaptığı gibi, Pokémon'ları ile birlikte rozet toplayarak Johto Ligi'ne katılma amacıyla yeni bir yolculuğa başlamıştır. Violet Şehri'ne gitmektelerken uğradıkları bir ormanda, Heracross ile Pinsir sürüsünün bölgeleri arasında çıkan anlaşmazlıklar dolayısıyla bir mücadele içinde olduklarını öğrenen Ash ve arkadaşları, burada aralarındaki savaşa son vermeye çalışırken bir yandan Heracross sürüsü ile arkadaş olmuşlardır. Bu sorunu çözdükten sonra sürüye ait bir Heracross'u yakalayan Ash, böylece Johto bölgesine ait ilk Pokémon'unu elde etmiştir.

Yolculuklarına devam ederken karşılaştıkları bir Chikorita, Ash'in ilgisini çekmiştir. Onu yakalamak üzere ilk önce Bulbasaur'ını, ardından Charizard'ını kullanmış olsa da, Chikorita, iki Pokémon'a karşı da direniş göstermiş, neticesinde Charizard'ı da alt ettikten sonra yorgun düşerek bayılmıştır. Her ne kadar gücü ve kararlılığıyla kendini kanıtlamış olsa da, nihayetinde yorgun düşmesi Ash ve arkadaşlarını telaşa sokmuş, neticesinde onu bir Pokémon Merkezi'ne götürmeye zorlamıştır. Burada tedavi altına alınan Chikorita, iyileşme süreci gösterirken, Roket Takımı'nın Pokémon Merkezi'ni basıp Chikorita'yı kaçırması, işleri daha karmaşık bir hâle sokmuştur. Ash, yanına yalnızca Pikachu'yu alarak Roket Takımı'nın izini sürerek Chikorita'ya ulaşmaya çalışmış, neticesinde saklandıkları kabini bulmuştur. Bunun üzerine karşı saldırıya geçen Roket Takımı, Pikachu'yu da Ash'in elinden alarak kaçmaya yeltenmiş, ancak balonlarına bindikten sonra iki Pokémon'u da ellerinden kaçırmıştır. Bu alanda işlerinin bittiğini anlayan Ash, Pikachu ve arkadaşları, oradan ayrılmak üzere Hemşire Joy'a veda ederken, Chikorita yeniden görünmüş ve Ash'e kur yapmıştır. Hemşire Joy'un, Chikorita'nın, Ash'in takımına katılmak istediğini söylemesi üzerine Ash bunu kabul etmiş, ve Chikorita'yı Johto'da yakaladığı ikinci Pokémon olarak takımına dahil etmiştir.

Violet Şehri'ne ulaşan Ash, bu bölgedeki birinci rozet maçını yapmak üzere salon lideri Falkner'a meydan okumuştur. Maç teklifini kabul eden Falkner, ilk olarak bir Hoothoot kullanmıştır. Buna karşılık Chikorita ile karşılık veren Ash, Chikorita'ya çimen saldırıları emretse de, Hoothoot sürekli uçarak ve hızlı ataklarda bulunarak tüm saldırıları atlatabilmiştir. Bunun üzerine Chikorita'ya saldırması, Chikorita'nın bayılarak maçtan elenmesine neden olmuştur. İkinci seçenek olarak Pikachu'yu kullanan Ash, kısa sürede Hoothoot'u bayıltmıştır. Dodrio kullanan Falkner, daha önce hiçbir eğitmenin o Pokémon'u yenemediğini söylemiştir. Dişli bir mücadeleye devam eden ikili, Pikachu'nun nihayetinde Dodrio'yu bayıltmasıyla Ash'in öne geçtiği bir skorla sonuçlanmıştır. Son Pokémon'u olan Pidgeot'u kullanan Falkner, önceki maçından yorgun olan Pikachu'yu kısa sürede bayıltabilmiştir. Son seçenek olarak Charizard'ı seçen Ash, kendi Pokémon'u ile Pidgeot'un gökyüzünde geçen maçına tanık olmuştur. İki Pokémon da kısa sürede yorgun düşmeye başlasa da, ikili olabildiğince inatçı bir şekilde maçı devam ettirmeye gayret göstermiştir. En nihayetinde Charizard'ın Pidgeot'u sahaya çarparak onu etkisiz hâle getirmesi, Ash'in ilk rozet maçını zaferle sonuçlandırmasına sebebiyet vermiş, akabinde de ilk rozeti olan Esinti Rozeti'ni kazanmıştır.

İkinci rozet maçı için yolculuğuna devam eden Ash ve arkadaşları, Charicific Vadisi'ne uğramışlardır. Burada güçlü Charizard'lar eğiten bir eğitmen olan Liza'ya rastlamışlardır. Liza, Charizard'ın diğerlerinden zayıf ve yetersiz olduğu kanısına vardığında buna sinirlenen Ash ve Charizard, Liza'nın söylediklerini kabul etmemiş, bir Pokémon Maçı ile Charizard'ın ne kadar güçlü olduğunu kanıtlamak istemiştir. Liza'nın Charizard'ına karşı yaptığı maçı kaybeden Ash ve Charizard, gerçekleri kabullenmeye başlamıştır. Ardından Charizard'ın asıl potansiyelini ortaya çıkarmaya hakkı olduğuna inanan Ash, Charizard'ını Liza'ya bırakarak yolculuğuna o olmadan devam etmiştir.

Azalea Kasabası'na olan yolculuklarına devam ederken bir ormanda kendilerini bulan Ash ve arkadaşları, burada karşılaştıkları bir eğitmenin bir Cyndaquil görüp görmediklerini sorması, ormanda yapmaları gereken bir görevi olduklarını anlamalarını sağlamıştır; Ash, Cyndaquil'i diğer eğitmenden önce yakalamalıdır. Bir mağaranın girişinde Cyndaquil'i gören Ash, onun peşinden gitmek üzereyken ona Cyndaquil'i soran eğitmen ve onun Sandslash'i tarafından tuzağa düşürülmüştür. Toprak Saldırısı (İngilizce: "Sand Attack") ile yavaşlatılan Ash ve Pikachu, eğitmenin gerisinde kalmıştır. Önce Cyndaquil, ardından eğitmen mağaraya yeniden girmiştir. Ash ve Pikachu ise peşlerinden takip etmiştir. Mağarada diğer eğitmenin saldırmak üzere olduğu Cyndaquil'in önüne atlayarak onu koruyan Ash, ilk fırsatta Cyndaquil ile mağaradan çıkmıştır. Ancak çıktıklarında Roket Takımı ile karşılaşmışlardır. Ash'e saldırmak üzere olan Roket Takımı'na ateş saldırısı yaparak Ash'i koruyan Cyndaquil, Roket Takımı'nın sebep olduğu patlamadan hasar almak üzereyken, Pikachu'nun onu korumasıyla sağ salim kurtulmuştur. Sonuç olarak Cyndaquil'i yakalayan Ash, diğer eğitmen, Misty ve Brock tarafından bulunmuştur. Diğer eğitmen, Ash'i bir Pokémon maçına davet etmiştir. Kazanan, Cyndaquil'e sahip olabilecektir. Brock'un, Ash'in çoktan yakaladığı için maçı kabul etmesi gerekmediğini söylemesine rağmen, Ash, diğer eğitmenin maç teklifini kabul etmiştir. Bu maçta Cyndaquil'i kullanan Ash, Sandslash'in saldırılarını ıskalayarak maça başlamıştır. Defans yeteneklerinden etkilenmiş olsa da, Cyndaquil'in, Sandslash'a saldırı yapamaması maça dezavantajla devam etmesine sebebiyet vermiştir. Ancak nihayetinde sırtındaki alevleri yakabilen Cyndaquil, güçlü bir ateş saldırısıyla eğitmenle Sandslash'ini alt edebilmiş, neticesinde Ash ile nihai birlikteliğin ilk adımını atmıştır.

Azelea Kasabası'nda ikinci rozet maçını yapan Ash, salon lideri Bugsy'ye meydan okumuştur. Böcek türü uzmanı olan Bugsy, ilk olarak Spinarak kullanmıştır. Buna karşılık Cyndaquil'i kullanan Ash, Cyndaquil'in yeniden ateş saldırısı kullanamaması dolayısıyla maça kötü bir başlangıç yapmıştır. Spinarak'ın ağ saldırısıyla onu yavaşlatması ve zehir saldırısıyla Cyndaquil'i zehirlemesiyle hiçbir ilerleme sağlayamayan Ash, Cyndaquil'i geri çağırarak Chikorita'yı kullanmıştır. Jilet Yaprağı (İngilizce: "Razor Leaf") ve düz saldırılarla Spinarak'a meydan okuyan Chikorita, neticesinde Spinarak'ı bayıltarak zafer elde edebilmiştir. İkinci seçenek olarak Metapod'u seçen Bugsy, üstün defans gücüyle Chikorita'nın saldırılarından etkilenmemeyi başarmıştır. Bunun üzerine Chikorita'ya saldıran Metapod, ilk atak saldırısıyla Chikorita'yı bayıltmıştır. Bunun üzerine Pikachu'yu kullanan Ash, Metapod'u kısa sürede bayıltabilmiştir. Son seçenek olarak bir Scyther seçen Bugsy, birkaç saldırı kullanarak Pikachu'nun saldırılarını ıskalatabilmiş, neticesinde de onu bayıltabilmiştir. Son olarak Cyndaquil'i yeniden çağırmak durumunda kalan Ash, başlangıçta Scyther'ın yapmaya yeltendiği güçlü saldırıları ıskalatarak öne geçmeye çalışmıştır. Hâlâ ateş saldırıları kullanamayan Cyndaquil, neticesinde normal türü saldırılar kullanarak Scyther'ı alt edebilmiş, böylece Ash'i zafere götürmüştür. Bu şekilde ikinci rozetini kazanan Ash, yolculuğuna kaldığı yerden devam etmek üzere Azelea Kasabası'nı terk etmiştir.

Üçüncü rozet maçı için yolculuğuna devam ettiği esnada bir yarışmadan haberdar olan ekip, kendileri de katılmaya karar vermiştir. Yarışma, eğitmenlerin Pokémon'larıyla birlikte takım ve uyum halinde yangın ateşi söndürmeleriyle ilgilidir. Yalnızca su Pokémon'larının katılabildiği bu yarışmaya Ash, Squirtle ile katılmıştır. Burada Memur Jenny ve Squirtle'ın eski takımı olan Squirtle Ekibi ile katılacaktır. Burada gösterdiği performanstan sonra, Squirtle Ekibi ile birlikte daha mutlu ve başarılı olduğu kasısına varan Ash, Squirtle'ını Memur Jenny'ye emanet ederek onu yanından ayırmaya karar vermiştir.

Bir Totodile ile karşılaşan Ash ve Misty, aynı anda kararlılık ve mücadele içinde onu yakalamaya çalışmıştır. Bu rekabet öyle bir hâl almıştır ki, ikisi de aynı anda Poké Topu fırlattığı için, Totodile bunlardan birine yakalandığında kimin yakaladığı bir gizem olarak kalmıştır. Bunun üzerine Totodile'ı kimin alması gerektiği konusunda anlaşmazlığa varan ikili, Brock'un hakemlik yaptığı bir Pokémon maçı ile buna çözüm getirmeye karar vermiştir. Ash'in bu maçı kazanması, Totodile'ı kendisinin aldığı anlamına gelmiştir.

Yolculuğuna devam ettiği esnada Parlak Pokémon olan bir Noctowl ile karşılaşan Ash, renginin ve boyunun sıradan Noctowl'lardan farklı olduğunu anlamıştır. Noctowl diğerlerinden daha küçük olduğu gibi, tüyleri kendi türünden daha farklı bir renge sahiptir. Bu sırada başka bir eğitmenin Noctowl'ı yakalamak isteyip başarısız olduğunu gören üçlü, eğitmenle konuşmuşlardır. Kendini Dr. Wiseman olarak tanıtan eğitmen, Parlak Noctowl'ın diğerlerinden daha küçük ve zeki olduğunu, kendisinin ise nadir Pokémon'lara ilgi duyduğunu, bu sebeple onu yakalamak istediğini belirtmiştir. Bunun üzerine Noctowl'ı yakalamak üzere daha kararlı olan Ash, bir Poké Topu fırlatsa da, Noctowl toptan kurtulup uzaklaşmıştır. Dr. Wiseman, Noctowl'ın sürekli onu kandırdığını, bu sebeple yakalayamadığını söylemiştir. Bir plan yapan ekip, Noctowl'ın bir aynayla karşılaşmasını sağlamıştır. Kendi yansımasından irkilen Noctowl, Hipnoz (İngilizce: "Hypnosis") saldırısıyla savunmaya geçerek kendisin uykuya koymaya başlamıştır. Bunun üzerine aldığı taşla ona saldırmaya teşebbüs eden Dr. Wiseman'ı fark eden Noctowl, oyunu anlayarak Dr. Wiseman'ı safdışı bırakmıştır. Kendisinden çok daha zeki olduğunu kabullenen Dr. Wiseman, Ash'e, Noctowl'ı yakalamak için bir fırsat vermiştir. Sonuç olarak Noctowl ile bire bir maç yapan Ash, nihayetinde Noctowl'ı Pikachu ile alt ederek onu yakalayabilmiştir.

Üçüncü rozet maçı için nihayet Goldenrod Şehri'ne ulaşan Ash, Whitney'le salon maçı yapmıştır. İlk olarak bir Nidorina seçen Whitney'e karşılık, Ash, Cyndaquil'i seçmiştir. Nidoran'ın saldırılarını alev saldırılarıyla geri püskürten Cyndaquil, Nidorina'yı kısa sürede bayıltmıştır. Bunun üzerine Clefairy'yi seçen Whitney, Metronom (İngilizce: "Metronome") saldırısıyla maça başlamıştır. Metronom saldırısının herhangi bir saldırıyı çağırabileceğini bilen Ash, Cyndaquil'e her şeye hazırlıklı olmasını söylemiştir. Ancak hiçbir zararı olmayan Sıçrama saldırısını (İngilizce: "Splash") çağıran Metronom saldırısına karşılık Ash, Cyndaquil'e ateş saldırısı kullanmasını emretmiştir. Clefairy'nin hasar almasına daha fazla dayanamayan Whitney, Clefairy'yi bayılmadan Poké Topuna geri çağırarak ikiye sıfır olarak geride kalmıştır. Son olarak en güçlü Pokémon'unu çıkaran Whitney, bir Miltank kullanmıştır. Miltank, güçlü saldırılarıyla Cyndaquil'i kısa sürede bayıltmıştır. Enerjiyle dolan Miltank'a karşılık Ash, Totodile'ını kullanmıştır. Ancak Totodile'ı da hemen bayıltan Ash, son çare olarak Pikachu'sunu öne sürmüştür. Pikachu'nun hızını bastırabilecek oranda hızlı olan Miltank, sonunda Pikachu'yu da bayıltarak Whitney'i zafere taşıyarak Ash'in maçı kaybetmesine neden olmuştur.

Rövanş maçı için geri döndüğünde, Whitney, kendi Miltank'ına karşılık Ash'in önceki maçta kullandığı üç Pokémon'unu kullanmasını kural olarak koymuştur. Yine ilk önce Cyndaquil ile başlayan Ash, Pokémon'unun hemen bayıltılmasına seyirci kalmıştır. Totodile ile maça devam eden Ash, Totodile'ın ardı arkası kesilmeyen darbeler alması sonucu onu yeniden topuna çağırmıştır. Son olarak Pikachu'yla karşı karşıya kalan Miltank, Pikachu'ya karşı bu defa galibiyet sağlayamayarak maçı kaybetmiş ve Whitney'in maçı kaybetmesine neden olmuştur. Bunun üzerine Whitney'den Ova Rozeti'ni kazanan Ash, yolculuğuna dördüncü rozet maçını kazanmak üzere arkadaşlarıyla devam etmiştir.

Ecruteak Şehri'ne ulaşan Ash ve arkadaşları, burada Morty'ye karşı dördüncü rozet maçını yapmıştır. Hayalet türü üzerinde uzman olan Morty, ilk olarak bir Gastly ile maça başlamıştır. Buna karşılık Noctowl'ı seçen Ash, maça Hipnoz saldırısıyla başlamaya yeltense de, Gastly bu saldırıyı atlatabilmiştir. Buna karşılık Yalama (İngilizce: "Lick") ile karşılık veren Gastly, Noctowl'a saldırmaya başlamıştır. Öngörü (İngilizce: "Foresight") komutu veren Ash, böylece Morty'nin Pokémon'larının maç boyunca görünmez olmalarının önüne geçmesine ve Normal türü saldırılardan da hasar almasına sebebiyet vermiştir. Ancak Noctowl bayılmadan yorulduğunu anlayan Ash, onu geri çağırmıştır. Maça Pikachu ile devam eden Ash, Gastly'ye Hızlı Saldırı (İngilizce: "Quick Attack") ile ciddi hasar vermiştir. Ancak Gastly'nin kararlılıkla maça devam ettiğine tanık olan Ash, Pikachu'yu da bayılmasının üzerine geri çağırarak Cyndaquil ile maça devam etmiştir. Bu maçta alev saldırıları ve normal türü saldırılarla mücadele eden Cyndaquil, nihayetinde Gastly'yi bayıltabilmiştir. Buna karşılık Morty'nin ikinci seçeneği bir Haunter olmuştur. Maça aynı şekilde devam eden Ash, Cyndaquil'in aldığı darbelerin sonucunda bayılmasına tanık olmuştur. Bunun sonucu olarak elinde sadece Noctowl kalmıştır. Maça aynı mücadeleyle devam eden ikili, Noctowl'ın yenilgiye çok yaklaşmasıyla farklı bir seyir almıştır. Noctowl'ın bu maç esnasında Kafa Karışıklığı (İngilizce: "Confusion") saldırısını öğrenmesi, maçın tüm akışını değiştirmiş ve Haunter'ın bayılmasına sebebiyet vermiştir. Morty, son olarak Gengar'ı kullanmaya karar vermiştir. Ancak Gengar'ın sürekli olarak görünmez olması Noctowl'ın ona saldırmasını neredeyse imkânsız hâle getirmiştir. Buna karşılık, tüm binaya Kafa Karışıklığı kullanmasını söyleyen Ash, Noctowl'ın yetenekleri karşısında Gengar'a karşı avantaj elde etmesini sağlamıştır. Bunun üzerine Öngörü ile görünmez olmasına engel olmuş, ardından ardı arkası kesilmeyen saldırılar kullanarak Gengar'ı bayıltabilmiştir. Bunun sonucu olarak dördüncü olarak Sis Rozeti'ni kazanan Ash, yolculuğuna kaldığı yerden devam etmiştir.

Yolculuğunun devamında, Roket Takımı üçlüsü tarafından kaçırılan Ash ve Chikorita, bir kapana kısılarak Pikachu'yu ellerinden kaçırmıştır. Yanında hiç Pokémon'u olmadığı için başka bir yardım alamayan ve çaresiz kalan Ash'in güvenebileceği yalnızca Chikorita'dır. Ancak küçük vücudu ve yetersiz olan gücü dolayısıyla kısılı kaldıkları tuzaktan onları kurtaramayacak olan Chikorita, Ash'e duyduğu derin saygı ve beslediği büyük sevgi dolayısıyla kendi evrimini tetikleyerek bir Bayleef'e evrim geçirmiş, kendisini ve Ash'i kapandan kurtarmış, kaçırılan Pikachu'yu da geri almıştır.

Uzun bir yolculuğun sonucunda Olivine Şehri'ne varan Ash ve arkadaşları, burada salon lideri olan Jasmine'e meydan okumaya karar verir. Ancak Jasmine, hasta Pokémon'u Ampharos iyileşmeden maçı kabul edemeyeceğini belirtir. Tek tedavinin, Cianwood Şehri'nden getirilmesi gereken bir ilaç olduğunu ve Cianwood Şehri'nde de bir salon olduğunu öğrenen Ash, Jasmine'e yardım etmeye karar verir. Cianwood Şehri'ne gidip ilacı Olivine Şehri'ne gönderecek, Cianwood salon liderini yenerek rozetini kazanacak, ardından Olivine Şehri'ne geri dönecek ve Jasmine'e meydan okuyacaktır. Bunun üzerine yolculuğa çıkan Ash ve arkadaşları, Olivine Şehri'ni hemen terk etmiştir.

Hemen sonrasında Cianwood Şehri'ne ulaşan Ash ve arkadaşları, söz verdikleri gibi ilacı Olivine Şehri'ne göndermiştir. Sonrasında Cianwood Şehri salon lideri Chuck'a meydan okuyan Ash, burada beşinci rozet maçını yapmıştır. İlk maçta kazandığı rozetiyle birlikte derhal şehri terk eden Ash ve arkadaşları, Olivine Şehri'ne geri dönmeden önce Whirl Adaları'nda düzenlenen bir turnuvaya katılmaya karar vermişlerdir. Su Pokémon'ları ile katılma zorunluluğu olduğu için yalnızca Brock katılım göstermemiştir. Ancak ne Ash, ne de Misty yüksek bir derece yapabilmiştir.

Ardından Olivine Şehri'ne geri dönen Ash ve arkadaşları vakit kaybetmeden Jasmine'i salonunda ziyaret etmişlerdir. Maç derhal başlamıştır. Kurallara göre ikiye iki bir maç olacaktır ve yalnızca meydan okuyan, Ash, maç esnasında Pokémon değiştirebilecektir. Jasmine Magnemite kullanırken, Ash Pikachu ile maça başlamıştır. Başta birbirlerine yalnızca elektrik saldırıları kullanmaya teşebbüs etmişler ve sürekli saldırıları ıskalamışlardır. Bunun üzerine Ash, elektrik saldırılarından farklı saldırılar denemesi gerektiğini anlamış ve Pikachu'ya Hızlı Saldırı kullanmasını emretmiştir. Bu sayede maçın seyrini değiştiren Ash, Magnemite'ı bayıltabilmiştir. İkinci olarak bir Steelix kullanan Jasmine, Demir Kuyruk (İngilizce: "Iron Tail") saldırısıyla Pikachu'yu kısa sürede bayıltabilmiştir. Bunun üzerine Pikachu'yu geri çağıran Ash, onun yerine Cyndaquil'i maça çağırmıştır. Cyndaquil ile Steelix arasında uzun süren bir mücadelenin sonucunda Kazma (İngilizce: "Dig") saldırısı ile sahadan ayrılarak ve yer altından çıkarak Cyndaquil'e ciddi hasar vermeyi hedefleyen Jasmine'e karşılık Ash, Cyndaquil'e, sahadaki deliklerin içine doğru ateş saldırısı kullanmasını emretmesi üzerine kendi tuzağında yakalanan Steelix, maçı nihayetinde kaybederek Ash ve Cyndaquil'e zafer kazandırmıştır. Altıncı rozeti olan Mineral Rozeti'ni de kazanan Ash ve takımı, yolculuklarına yedinci rozet maçı için devam etmişlerdir.

Yolculuklarına devam ettikleri esnada, Profesör Oak'ın ansızın Ash'i arayarak ondan yardım istemesiyle olaylar gelişmiştir. Profesör Oak'ın laboratuvarında çimen türü olan tüm Pokémon'lar bir savaşa başlamıştır ve Bulbasaur'ın geçmişinde yaşadığı köyde diğer Pokémon'ları koruyup oranın düzenini sağlamış olması, Profesör Oak'ın Bulbasaur'ın yardım edebileceğini düşünmesine neden olmuştur. Ash, Bulbasaur'ını Profesör Oak'ın laboratuvarına göndererek sorunu çözmesinde yardımcı olmasını istemiştir. İşe koyulan Bulbasaur, nihayetinde laboratuvarın huzurunu yeniden sağlamıştır, ancak kendisinin ayrılması, sorunların tekrar baş göstermesine sebebiyet vermiştir. Bu nedenle Bulbasaur'ı bir süre daha tutmak istediğini söyleyen Profesör Oak'a karşılık, Ash, Bulbasaur'ını laboratuvarda bırakarak yolculuğuna devam etmiştir.

Yolculuklarının devamında tanıştıkları bir Pokémon Yetiştiricisi (İngilizce: "Pokémon Breeder") olan Bay Shellby'den bir Pokémon yumurtası alan Ash, yolculuğuna devam ettiği çok kısa bir süre sonra yumurtanın çatlamasına şahit olmuştur. Yumurtadan bir Phanpy çıkmıştır. Böylece Ash, ilk defa yumurtadan çıkan bir Pokémon'a sahip olmuştur.

Mahogany Kasabası'na ulaşan Ash ve arkadaşları, nihayetinde salon lideri olan Pryce ile karşılaşmışlardır. Kısa bir süre sonra rozet maçı yapmışlardır. Buz türü uzmanı olan Pryce, Ash'e karşı olan ilk rozet maçında önce Dewgong çıkarmıştır. Buna karşılık Ash, Cyndaquil'i seçmiştir. Başta maça Dewgong'un isabet eden saldırılarıyla geriden başlasa da, defans taktiği geliştirebilen Ash, kısa sürede aradaki farkı kapatarak Dewgong'u bayıltarak ikiye iki yapılacak olan maçın ilk turunun galibi olmuştur. Bunun üzerine Piloswine'ı kullanan Pryce, bu maçta Cyndaquil'i kısa sürede bayıltmıştır. Berabere devam eden maçı, Ash'in Pikachu'yu seçmesi yönlendirmeye devam etmiştir. Sürekli Dinlenme (İngilizce: "Rest") saldırısı kullanarak uykuya dalıp tüm enerjisini yeniden toparlayarak öne geçen Piloswine'ı yenmek, Ash ve Pikachu için oldukça zorlu ve meşakkatli bir işe dönüşmüştür. Ancak Piloswine'ın sahadaki suya düşürülmesi ve ardından Dinlenme saldırısını kullanmaya fırsat tanımadan Pikachu'nun elektrik saldırılarıyla büyük hasar verebilmesi, Ash'in aradaki farkı kapatarak maçı kazanmasına ve ihtiyaç duyduğu sekiz rozetten yedincisini kazanmasına olanak sağlamıştır.

Ardından Blackthorn Şehri'ne ulaşan Ash ve arkadaşları, salon lideri olan Clair ile karşılaşmıştır. Ash, rozet maçı teklifinde bulunduktan sonra maça başladıklarında ejderha türü uzmanı olan Clair, bir Kingdra çağırarak ilk Pokémon'unu seçmiştir. Buna karşılık Pikachu'yu kullanan Ash, maçın ilk turunu resmen başlatmıştır. Maç boyunca elektrik saldırıları kullanmasını emretse de, Pikachu'nun saldırılarından çok fazla etkilenmeyen Kingdra, Ash'i ve arkadaşlarını şaşırtmıştır. Bunun üzerine Clair durumu izah etmiş, Seadra'nın evrim geçirmesi üzerine türünün ikincil olarak ejderha olmasıyla elektrik türüne olan dayanıklılığının arttığını belirtmiştir. Bir süre daha Pikachu ile maça devam eden Ash, bunun bir sonuç sağlamayacağını anladıktan sonra Pikachu'yu geri çağırmış, yerine Noctowl'ı kullanmıştır. Bu maçta Kafa Karışıklığı ve Hipnoz gibi saldırılarla öne geçmeye çalışan Noctowl, Kingdra'nın saldırıları atlatması ve Noctowl'ın ıskalaması nedeniyle öne geçememesine sebebiyet vermiştir. Ancak bir taraf diğer tarafı bayıltmadan önce alarmların çalması, maçın yarıda kesilmesine sebebiyet vermiştir. Roket Takımı, Blackthorn salonundan bir Ejderha Dişi çalmaya çalışmıştır. Bunun üzerine maçı yarıda kesen ekip, alarmları takip ederek Roket Takımı'na ulaşmıştır. Ancak maçın bölünmesine sebebiyet veren Roket Takımı yüzünden maça devam edemeyen ikili, Clair'in bir rövanş maçı davetiyle sonuca varmıştır.

Rövanş maçı için salonu yeniden ziyaret etmeden önce Ash, Charizard'ı ile yeniden bir araya gelmiştir.

Ash, ertesi gün Clair'in salonunu ziyaret ederek rövanş maçını başlatmıştır. Üçe üç olan bu maçta Clair ilk olarak Kingdra'yı seçmiştir. Buna karşılık Ash, Profesör Oak'tan geri aldığı Snorlax'ı seçmiştir. İlk önce Hiper Işın (İngilizce: "Hyper Beam") ile başlayan Ash, buna karşılık Clair'in Kingdra'ya saldırıyı ıskalatmaya çalışmasıyla karşılaşmıştır. Buna karşılık Kingdra'nın saldırıları da Snorlax'ı çok fazla etkilememiştir. Güçlü bir saldırıya başvurması gerektiğini anlayan Clair, Kingdra'dan Hidro Pompası (İngilizce: "Hydro Pump") kullanmasını istemiştir. Snorlax saldırıyı atlatamamı ve hasar almıştır. Bunun üzerine Hiper Işın saldırısıyla yüzleşmek zorunda kalan Snorlax, suya atlayarak bu saldırıyı da atlatmıştır. Bir süre bu şekilde karşılıklı saldırmaya devam eden iki Pokémon, Snorlax'ın en nihayetinde Buz Yumruğu (İngilizce: "Ice Punch") kullanmasıyla Kigdra'yı bayıltmasına sebebiyet vererek maçı bire sıfır önde götürmesine neden olmuştur. İkinci seçenek olarak bir Gyarados seçen Clair, yorgun olan Snorlax'a Hidro Pompası kullanmasını emretmiştir. Buna karşılık Hiper Işın ile karşılık veren Ash, iki saldırının ortada çarpışarak birbirini etkisiz hale getirmesine sebebiyet vermitşri. Buna karşın, Ejderha Nefesi (İngilizce: "Dragon Breath") saldırısıyla karşılık veren Clair, Snorlax'ın felç olmasına neden olmuştur. Aldığı son darbe Hiper Işın olan Snorlax, daha fazla dayanamayarak bayılmıştır. Maça Pikachu ile devam eden Ash, Gyarados'un Hidro Pompası saldırısını ıskalamasını emretmiştir. Bu saldırıdan kurtulan Pikachu, Yıldırım Oku (İngilizce: "Thunderbolt") kullanarak Gyarados'u tek saldırıda bayıltmıştır. Son, ancak en güçlü Pokémon'u olan Dragonair'i seçen Clair, Pikachu'yu tek saldırıyla yenebilmiştir. Buna karşılık Ash'in Charizard'ı seçmesiyle salonun çatısı açılmış, Pokémon'lara gökyüzünde maç yapma şansı tanımıştır. Suda saklanarak bir avantaj sağlayan Dragonair'e karşılık, Charizard Alev Fırlatıcı (İngilizce: "Flame Thrower") ile sahadaki tüm suyu eritmiş, böylece Dragonair'in avantajını dezavantaja çevirmiştir. Demir Kuyruk (İngilizce: "Iron Tail") ile saldırıya başlayan Dragonair, Charizard'ı ıskalamıştır. Charizard onu yakalayarak gökyüzüne taşımış, ardından yere çarpmaya yeltenmiştir. Ancak Dragonair'in son anda Ejderha Öfkesi (İngilizce: "Dragon Rage") kullanması, Charizard'a hasar vererek kendine saldırmasını engellemiştir. Ardından Clair, yeniden Demir Kuyruk ile saldırmasını emrettiğinde, Charizard yeniden Dragonair'i yakalayarak havaya kaldırmış, yeniden yere çarpmaya yeltenmiştir. Sahaya yaklaştıkları sırada Clair, yeniden Ejderha Öfkesi ile Charizard'dan kurtulmasını istemiştir. Ancak Charizard darbe almadan kısa süre önce Dragonair'e alev saldırısı yaparak onu saf dışı bırakmış, ardından zemine vurarak Dragonair'e ciddi hasar vermiştir. Buna karşılık Dragonair'e kalkmasını emreden Clair, Pokémon'unun bayılmasına seyirci kalmış, böylece maçı kaybetmiştir. Zorlu bir mücadelenin sonrasında Yükselen Rozeti'ni kazanan Ash, Johto ligi için ihtiyaç duyduğu sekiz rozete sonunda sahip olmuştur.


</doc>
<doc id="199179" url="https://tr.wikipedia.org/wiki?curid=199179" title="Doğancı, Tirebolu">
Doğancı, Tirebolu

Doğancı, Giresun ilinin Tirebolu ilçesine bağlı bir köydür.

Tarihi hakkında pek fazla bilgi yoktur.Gümüşhanenin kürtün kazasından göç edildiği bilinmektedir.

Giresun il merkezine 43 km, Tirebolu ilçesine 7 km uzaklıktadır.Denize sıfır bir tatil köyüdür.hava sıcaklığı nisan ayında artmaya başlayıp ekim ortalarına doğru azalmaya başlar kendine has bitki örtüsüne sahiptir.köyde yeşil çay üretimide yapılmaktadır.

Köyün iklimi, Karadeniz iklimi etkisi altında olmakla beraber.m² ye yagış alma miktarı Giresun il merkezine yakındır. gelevara ve harşıt çayıın arasında olması vadi içlerine dogru yagmur bulutlarını daha fazla çekmesine ve yağış miktarının yıl çersinde daha fazla almasına sebep olmaktadır.bu durum fındık tarımının yanında yağışı fazla seven çay bitkisininde yetişmesini olanak yaratmıştır.

Köyün ekonomisi tarım ve hayvancılığa dayalıdır.tarım bitkisi olarak fındık bahçeleri birinci sırayı almakla beraber. çay tarımı ikinci sırayı almıştır. bundan 50 yıl önce ise mısır tarımı yapılmakta olup sahil kesimlerde ise (düz bölgeler) çeltik ekimi gerçekleşmektedir.Şu anada herkes ihtiyacını karşılayacak oranda mısır,domates,fasulye, patlıcan v.b. ürünler ekilmekte olup ticari bir değeri bulunmamaktadır.

Köyde ilköğretim okulu vardır. Köyün hem içme suyu şebekesi hem kanalizasyon şebekesi vardır. PTT şubesi ve PTT acentesi yoktur. Sağlık ocağı ve sağlık evi yoktur. Köye ulaşımı sağlayan yol asfalt olup köyde elektrik ve sabit telefon vardır.



</doc>
<doc id="199189" url="https://tr.wikipedia.org/wiki?curid=199189" title="Jean Dubuffet">
Jean Dubuffet

Jean Philippe Arthur Dubuffet (d. 31 Temmuz 1901 - ö. 12 Mayıs 1985), Fransız ressam ve heykeltıraş. 

Debuffet, Fransa'nın Le Havre kentinde dünyaya geldi. 1918 yılında "Académie Julian"'da ressamlık okumak için Paris'e taşınmadan önce Le Havre'da bulunan Güzel Sanatlar Okulu'na devam etti. Paris'e taşındıktan sonra Suzanne Valadon ve Max Jacob ile arkadaş oldu. Raul Dufy'nin stüdyosunu ziyaret etti. 1924 yılında resim yapmayı bırakan Dubuffet bu dönem boyunca seyahat etti. Tekrar sanata 1933 yılında döndü. Alaylı ressamlara olan ilgisinin gün yüzüne çıkmasının tarihi 1942 oldu ve "Art Brut" kelimesini onlar için türetti. 1948 yılında Dr. Hans Prinzhorn'un "Artistry of the Mentally II" isimli kitabını okuduktan sonra Andre Breton ile birlikte "Art Brut" topluluğunu kurdu. Amaçları kendi kendini yetiştiren ressamların eserlerini desteklemekti.

Dubuffet, kazanılmış kültürün ürünleri olan sanatları reddetti ve Art Brut'nun ateşli bir savunucusu oldu. Kendi resimlerinde de bu yaklaşımı açıkça görülmektedir.

O dönemden sonra sadece Art brut için çalışan Dubuffet 1985 yılında sanat için geldiği Paris'te hayatını kaybetti.





</doc>
<doc id="199193" url="https://tr.wikipedia.org/wiki?curid=199193" title="Çağrı (Horasan Selçuklu meliki)">
Çağrı (Horasan Selçuklu meliki)

Çağrı Bey tam adıyla Ebu Süleyman Davud Çağrı Bey bin Mikail (989 - 16 Temmuz 1060, Serahs), Oğuzlar'ın Kınık boyundan Selçuklu hükümdarı Selçuk Bey'in torunu, Mikail'in oğlu ve Tuğrul Bey'in kardeşi ve Alp Arslan'ın babasıdır.

Çağrı ismi o zamanlar sık kullanılan Türkçede harfi harfine Doğan veya Boz doğan anlamına gelir. Divân-ı Lügati't-Türk'de "çagrı": doğan kuşu, çakır kuşu anlamında yazılmıştır.

Çağrı Bey ve Tuğrul Bey, daha Oğuz boylarının Horasan ve Harezm'in kuzeyinde bulunduğu dönemde Orta Asya bozkırlarında doğmuşlardır.

Çağrı Bey diğer Türk boyları arasındaki düşmanlık ve halkın baskısı sonucunda Maveraünnehir bölgesinden Horasana göç etmiştir. Horasan o zamanlar Gazne Devleti'nin bir parçasıydı.

Tuğrul Bey ile devleti ortak yönetti ve Horasan Melikliği yaptı. Bizans'ın kaleleri olan Vaspurakan ve Ani kalelerine karşı sefer düzenleyerek büyük kazanç sağladı. 1035 yılında Gazneli hükümdarı I. Mesut üstüne yapılan seferde Mesut yenildi. Bir antlaşma yapıldıysa da buna uymayan Mesut'u Çağrı Bey yendi ve Türk Hakanı Afrâsîâb'ın kurduğu rivayet edilen Merv şehrini Çağrı Beğ 1037 yılında feth ederek, iç kaleye girmiş ve atının örtüsünü yere koyup "taht gibi" üstüne oturmuştur.

1040 yılında Dandanakan Savaşı yapıldı. Çağrı Bey komutasındaki Selçuklular Gaznelileri yendiler ve böylece bu savaş Selçukluların devlet olmasında büyük rol oynadı. Çağrı Bey egemenlik alanını ikiye bölüp kardeşi ile paylaşmış, günümüz Irak'a kadar uzanan batı bölümünü Tuğrul Bey, doğu bölümünü (Horasan) de kendisi yönetmiştir. Çağrı Bey kardeşi Tuğrul Bey'le her zaman iyi ilişki kurmuşlar, Çağrı Bey, Tuğrul Beye karşın birkaç evlad geriye bırakmıştır.

Tuğrul Bey, 1056 yılında Bağdat'da hüküm süren Şii Büveyhoğulları devletine son vermiş batıya doğru topraklarını genişletmiştir. Büveyhoğulları tarafından baskı altında tutulan Sunni Halifeler Selçukluları kutlamışlar. Halife Kaim, Tuğrul Bey'e "Ruknu ʾd-daula" (Hanedan desteği), "Maliku ʾl-maschriq wa-ʾl-maghrib" (Doğu'nun ve Batı'nın Hükümdarı) ve "Sultan" unvanını vermiştir. Öbür Türk boylarıyla akrabalıklar kurdu (Mesela oğlunu Kıpçak hükümdarının kızıyla evlendirmesi gibi.). 1059'da Tuğrul Bey'e karşı ayaklanan kuzeni İbrahim Yınal'ın ayaklanmasını bastırdı. 1060'ta hastalanarak Serahs (İpek Yolunda Nişabur ile Merv arasındaki önemli bir vaha) adı verilen yerde vefat etti.

Anadolu'ya ilk defa akın yapan Türk komutanlarındandır. Türk tarihine ve kültürüne baktığımızda, Türk devletlerinin yükselmesinde ve gelişmesinde zaman zaman birtakım liderlerin ön plana çıktıklarını görürüz. Mesela Bumin Kağan ve İstemi Kağan, Bilge ile Köl Tigin, daha sonraları Tuğrul Bey ve Çağrı Bey gibi.

Hanedanlar arasında dostluk ve siyasi bağların kurulması ve Tuğrul Bey'in İslam peygamberi nesli ile kuçaklaşmasi için Abbasi Halifesi El-Kâim’in kızı "Seyyide Fâtıma el-Betül" ile Çağrı Bey'in kızı Hatice Arslan Hatun'da halife ile evlenmiştir.

Tarihi kaynaklarda Tuğrul Beye karşın Çağrı Beyin hayatı ile ilgili fazla bir bilgi bulunmaz.



</doc>
<doc id="199203" url="https://tr.wikipedia.org/wiki?curid=199203" title="Ariel">
Ariel

Ariel, aşağıdaki anlamlara gelebilir:


</doc>
<doc id="199233" url="https://tr.wikipedia.org/wiki?curid=199233" title="Seçmen katılımı">
Seçmen katılımı

Seçmen katılımı bir seçimde oy kullanan kayıtlı seçmenin yüzdesidir.

Onlarca yıl süren artıştan sonra 1960lardan itibaren birçok gelişmiş demokraside seçmen katılımında bir düşüş eğilimi oluştu. Genellikle düşük seçmen katılımı demokrasi inancındaki zayıflığa, ilgisizliğe veya mevcut durumun yarattığı rahatlığa bağlanabilir. Düşük seçmen katılımı istenmeyen bir durum olarak görülmektedir ve katılımı etkileyen etkenler ve bunun nasıl artırılacağı hakkında bir tartışma mevcuttur. Bu konudaki ciddi çalışmalara rağmen araştırmacılar düşüşle ilgili nedenler konusunda bölünmüşlerdir. Bunun nedenleri ekonomik, demografik, kültürel, teknolojik ve kurumsal etkenler şeklinde geniş bir yelpaze oluşturmaktadır. Katılımı artırmak ve oy vermeyi cesaretlendirmek için birçok çaba gösterilmektedir.

Farklı ülkelerin çok farklı seçmen katılım oranları vardır. Mesela ABD’de oy kullanabilecek seçmenin %70’i oy kullanmak için kayıtlıdır, ki bu bile tek başına düşük seçmen katılımını açıklayacak bir etkendir ve bu oran son yıllarda başkanlık seçimlerinde oy kullanacak nüfusun %50 sine kadar düşmüştür. Oy kullanmanın zorunlu olduğu Avustralya ve Malta’da katılım oranı %95leri bulmaktadır. Bu farklılıkların nedenlerinin kültürel ve kurumsal etkenlerin bir karışımı olduğu düşünülmektedir.

Büyük bir seçimde bir kişinin kullanacağı oyun sonucu etkileme şansı çok düşüktür.. Bu, akıllı bir seçmenin oy kullanmaması gerektiği sonucu çıkan akılcı seçim kuramı için ciddi bir zorluk çıkartmaktadır. Bu “özgür kovboy sorununun” bir parçasıdır, çünkü kuramda bir seçmen bilgilendirilme, bir karar verme ve oy kullanmaya gitme çabalarını gösterme zorunda olmaksızın akılcı bir karar vermek için nüfusun geri kalanına güvenebilir. Seçmenlerin etkileşim yeteneğini hesaba katan oyun kuramını kullanan çalışmalar büyük bir seçimde beklenen katılımın sıfır olması gerektiğini bulgulamıştır.

Bir kişinin oy kullanıp kullanmayacağını gösteren temel formül şudur PB + D > C. Burada P bir seçmenin oyunun bir seçim sonucunu etkileme olasılığıdır, ve B de eğer seçmenin beğendiği siyasal parti ya da aday seçilirse elde edeceği düşündüğü faydanın algısıdır. D köken olarak demokrasi inancı veya yurttaşlık görevidir ancak bugün bir bireyin oy kullanmaktan aldığı toplumsal veya kişisel tatmini temsil etmektedir. C oy kullanmada harcanan zaman, güç ve parasal harcamadır. P gerçekte birçok seçimde sıfırdır, PB de sıfıra yakındır ve D böylelikle insanları oy kullanmaya teşvik eden en önemli öğe olmaktadır. Bir insanın oy kullanması için bu etkenler mutlaka C’den üstün olmalıdır.
Riker ve Ordeshook D’nin çağdaş anlamını geliştirdi. İnsanların oy kullanmaktan insanların hissettiği beş büyük tatmin biçiminin listesini yaptılar: oy kullanmaya dönük toplumsal yaptırıma uymak, bireyin siyasal sisteme sadakati beyan etmek, partililik tercihini beyan etmek ( aynı zamanda anlamlı oy verme olarak da bilinmektedir veya her hengi bir menfaat beklemeksizin bir aday için desteğini belirtmek) bireyin siyasal sistemde önemini beyan etmek; bu aynı zamanda siyaseti ilginç ve keyifli bulanlar, araştırma yapanlar ve bir karar vermek isteyenler için de geçerlidir. Diğer siyasal bilimciler başka teşvik ediciler eklediler ve Riker ve Ordeshook’un varsayımlarını sorguladılar. Tüm bu kavramlar nitelikleri gereği mutlak olmadıklarından insanların neden oy verdiklerini kesin olarak keşfetmek güçleşmektedir.

Bu konu halkın tercihi konusunda uzmanlaşan siyasal bilimciler ve ekonomistler arasında önemli bir tartışma başlığı olsa da genellikle yüksek seçmen katılımının arzu edilen bir durum olduğu düşünülmektedir. Yüksek seçmen katılımı genellikle mevcut sistemin meşruluğunun bir kanıtı olarak görülmektedir. Diktatörler bu nedenle sıklıkla vitrin seçimlerde yüksek katılım oranları uydurular. Mesela Saddam Hüseyin’in 2002 referandumunun %100 katılıma ulaştığı iddia edilmişti. Muhalefet partileri bazen seçimlerin adil olmayacağını veya kanuna aykırı olacağını veya bir seçimin bir kanundışı olduğu düşünülen bir hükümet için yapıldığını hissettiklerinde boykot ederler. Örnek vermek gerekirse, İtalyan Devleti kurulduktan sonra, Kutsal Deniz İttifakı onlarca yıl İtalyan Katoliklerinin seçimleri boykot etmelerini sağladı. Bazı ülkelerde, 2005 Irak seçimlerinde olduğu gibi, seçmene dönük baskıya örnek olarak, oy kullananlara dönük şiddet tehditleri söz konusudur. Ancak bazı siyasal bilimciler yüksek seçmen katılımının sistemin örtülü bir kabulü olduğu görüşünü sorgulamaktadır.


</doc>
<doc id="199237" url="https://tr.wikipedia.org/wiki?curid=199237" title="Sert (albüm)">
Sert (albüm)

Sert, Türk rock grubu Kurban tarafından 2004 yılında piyasaya sürülmüş rock albümü. Albümün prodüktörlüğünü grubun vokalistliğinide yapan Deniz Yılmaz üstlenmiştir.




</doc>
<doc id="199242" url="https://tr.wikipedia.org/wiki?curid=199242" title="Apollo (anlam ayrımı)">
Apollo (anlam ayrımı)

Apollo aşağıdaki anlamlar gelebilir:



</doc>
<doc id="199244" url="https://tr.wikipedia.org/wiki?curid=199244" title="Muhammed Mes'ad">
Muhammed Mes'ad

Muhammed Mes'ad el-Muvelled (d. 17 Şubat 1983), orta saha pozisyonunda görev yapan Suudi millî futbolcudur.

Profesyonel kariyerine 2001 yılında Al-Ahli kulübünde başladı. Daha sonra sırasıyla Al-Hilal kulüplerinde oynadı.

Suudi Arabistan millî futbol takımında da görev yapan futbolcu, 2006 FIFA Dünya Kupası'nda Suudi Arabistan millî futbol takımının kadrosunda yer aldı.



</doc>
<doc id="199262" url="https://tr.wikipedia.org/wiki?curid=199262" title="II. Nikolay">
II. Nikolay

II. Nikolay ya da Nikolay Aleksandroviç Romanov (Rusça: Никола́й II, Никола́й Алекса́ндрович Рома́нов, d. 18 Mayıs 1868 – ö. 17 Temmuz 1918, Yekaterinburg), Rus İmparatorluğu'nun son imparatoru ve Romanov Hanedanının hüküm süren son üyesidir.

1 Kasım 1894'ten, tahttan çekilmek zorunda kaldığı 2 Mart 1917'ye değin hükümdarlık yaptı. Saltanatı sırasında Rus İmparatorluğu, Dünya'nın büyük güçlerinden biriyken ekonomik ve askeri çöküşe sürüklendi. Yine hükümdarlığı altında Rusya, Baltık Filosu'nun yok edildiği Rus-Japon Savaşı'nda Japonya'ya karşı küçük düşürücü bir yenilgiye uğradı. Orta Doğu'da etkisini arttırmaya çalışan Almanya'ya karşı yapılan Britanya-Rusya Antantı ile Rusya ve Britanya İmparatorluğu arasındaki Büyük Oyun sona erdi. Devlet başkanı olarak, Ağustos 1914'te, 3,3 milyon Rus'un hayatına mal olacak olan I. Dünya Savaşı'na dönük seferberliği onayladı.

1917'deki Şubat Devrimi'nden sonra tahttan çekildi. Ailesiyle birlikte önce Çarskoye Selo'da, daha sonra Tobolsk'ta ve son olarak Yekaterinburg'da tutuldu. Ekim Devrimi'nden sonra, 16/17 Temmuz 1918 gecesi, eşi, çocukları, aile hekimi, uşakları ve aşçısıyla birlikte Bolşevikler tarafından tutuldukları evin bodrum katında öldürüldü. 2000 yılında Rus Ortodoks Kilisesi tarafından aziz ilan edildi.

Çareviç Aleksandr Aleksandroviç'le (1881'den sonra Rus Çarı III. Aleksandr) ile Çariçe Maria Fyodorovna'nın (Danimarka prensesi Dagmar) büyük oğluydu. 1 Kasım 1894'te babasının ölümü üzerine tahta çıktı. 14 Mayıs 1896 tarihinde Moskova yakınlarındaki Kodinka'da düzenlenen taç giyme töreninde halkın bulunduğu tribünler çökmüş ve yaklaşık 1.400 kişi yaşamını kaybetmişti.

Nikolay yetiştirilişi ve kişiliği bakımından mutlakiyetle yönetilen büyük bir imparatorluğun hükümdarı olarak kendisini bekleyen görevelere uygun bir insan değildi. 26 Kasım 1894'te evlendiği Alman asıllı karısı Hessen-Darmstadt Prensesi Aleksandra Fyodorovna kendisine dört kız ve bir erkek çocuk verdi. Nikolay üzerinde güçlü bir etkiye sahip olan Aleksandra Fyodorovna'nın ailesinden gelme hemofili hastalığı yüzünden, veliaht Aleksey de hemofili hastasıydı.

Nikolay, kamu yaşamından elverdiğince uzak kalarak çoğunlukla Çarskoye Selo'da yaşadı. Saraydaki aşırı lükse de önemli bir darbe indirdi. Karısının etkisiyle çevresine topladığı Rasputin gibi mistiklere ve telkinle iyileştirme gücü olan kişilere danışmadan karar vermiyor, entelektüel açıdan kendisinden üstün olduklarını düşündüğü ve ayrıcalıklarını elinden almalarından korktuğu bakanlarına güvenmiyordu. Gücünü Tanrı'dan aldığına ve yalnız ona karşı sorumlu olduğuna inanıyor, mutlak iktidarını korumayı kutsal bir görev sayıyordu. Ama görevini bu kadar önemseyen birinde bulunması gereken irade gücünden yoksundu.

Tahta çıktıktan hemen sonra zemstvo'ların (yerel meclis) liberal üyelerine yaptığı bir konuşmada, yönetime katılma beklentilerini "anlamsız düşler" olarak niteleyip reddetti. "Otokrasi ilkesini, unutulmaz babası kadar enerji ve azimle korumaya" kararlı olduğunu açıkça ortaya koydu. Böylece, kararsızlık ya da zayıflıkla suçlanan Nikolay, sahip olduğu otokrat çar ayrıcalıklarını inatla savundu. Halk arasında giderek artan hoşnutsuzluklara, polis baskısını yoğunlaştırarak yanıt verdi.

Nikolay, nüfusu hızla artan ve hızlı bir sanayileşme sürecine girmiş bir ülkenin karmaşık sorunlarıyla karşı karşıya bulunuyordu. İki asırdır süren modernleşme çabalarına karşın, Rusya nüfusunun yüzde 90'ını köylüler oluşturuyordu ve bu insanlar Orta Çağ koşullarından daha kötü koşullarda yaşıyorlardı. Petrograd, Moskova, Bakü, Odessa ve Kiev gibi kentlerde telefon ve elektrik vardı, ama ülkenin geri kalanı kandillerle aydınlatılıyordu. Rusya o tarihlerde Fransa'dan yüzölçümü olarak 40 kez daha büyük bir ülke olmasına rağmen, tüm yolların uzunluğu Fransa'dakilerin yarısına bile ulaşmıyordu. Son yıllarda işletilmeye başlanan petrol yataklarında yoğunlaşan işçi sınıfı ise, çok kötü koşullarda yaşıyordu. Bu koşullar içinde sosyalist düşünceler de yavaş yavaş gelişmeye başlamıştı.

Maliye bakanı İvan Vıyşnegradskiy ve arkadan Sergey Vitte, Fransa ile sanayinin gelişmesini sağlayacak devlet istikrazları için görüşmeler yaptı. Sanayileşme, sorunları giderek ağırlaşan toprak sahipleri, köylüler ve soyluların zararına gelişti. Vitte, imparatordan, köylü sınıfının gereksinimleri konusunda bir konferans toplanması için gerekli izni aldı (1902). Köylülerin özleyişlerinin radikalleşmesinden memnun olmayan Nikolay, Pleve'yi karışıklığı bastırmakla görevlendirdi ve Vitte'yi uzaklaştırdı (1903). 1902'den başlayarak gelişen bunalım, toplumun bütün katlarını (zemstvolardaki liberaller ve serbest meslek sahipleri, eylemleri terörizme kayan öğrenciler, Ukrayna ve Orta Volga'da isyanlar çıkaran köylüler ve grevleri 1903'ten itibaren yayılan işçiler) sardı.

Öte yandan ülkesiyle Almanya'nın geleneksel düşmanı Fransa arasındaki ittifaka karşın, Temmuz 1905'te Alman imparatoru II. Wilhelm'le Björkö'de bir ittifak antlaşması imzalamasının da gösterdiği gibi, Rusya'nın uluslararası yükümlülükleri karşısındaki umursamaz tutumu ve saflığıyla zaman zaman Rus diplomatlarını zor duruma soktu.

Nikolay Asya'ya kişisel ilgi gösteren ilk Rus çarıydı. Henüz çareviçken Hindistan, Çin ve Japonya'yı kapsayan bir geziye çıkmıştı (1891). Daha sonra Trans Sibirya Demiryolu'nun yapımıyla yakından ilgilendi. Rusya'nın Japonların da toprak sahibi olduğu Kore'deki nüfuzunu korumaya ve güçlendirmeye yönelik girişimleri, Rus - Japon Savaşı'nın (1904 - 1905) başlamasında önemli rol oynadı.

Ocak 1904'te, Nikolay, taht çevresinde ulusal birliği yeniden sağlamak umuduyla, Japonya'ya karşı savaşa girdi. Ancak Rusya'nın savaşta uğradığı yenilgi hem Nikolay'ın Rusya'yı Çin, Tibet ve İran'ı denetimi altında tutan büyük bir Avrasya imparatorluğu durumuna getirme düşlerinin sonu oldu, hem de halkın hoşnutsuzluğunu artırarak 1905 Devrimi'ne yol açtı.

Pleve'nin (temmuz 1904'te öldürüldü) yönettiği baskı ve Rus-Japon Savaşı'nda (1904-05) uğranılan bozgunlar, bunalımı daha da ağırlaştırdı; Japon yenilgisi halk üzerinde büyük bir hiddet ve aşağılanma duygusu yarattı. Nitekim, Port Arthur limanının Japonların eline geçmesinden sonra, 22 Ocak 1905 günü Petrograd'ta büyük bir protesto gösterisi gerçekleştirildi. Kışlık Saray önündeki meydanı dolduran yüzbinlerce insan, hem iş ve ekmek, hem de II. Nikolay'dan Japon yenilgisinin intikamını hemen almasını talep etmekteydi. Ne var ki, böyle kritik anlarda esnek bir politika uygulayacak kişiliğe sahip olmayan Nikolay, halkın karşısına çıkacağına Petrograd yakınlarındaki Çarskoye Selo malikanesine kaçarak, halkını, İçişleri Bakanı Prens Sviatopolk-Mirskii ile Silahlı Kuvvetler Komutanı Grandük Vladimir'in insafına bıraktı. Bu iki yeteneksiz bürokrat, kışkırtıcıların marifetiyle protestolarını arttıran çocuklu kadınlı kalabalığın üstüne ateş açtırdı. Başkomutan Vladimir bununla da yetinmeyerek, aynı kalabalığın üzerine kılıçlarını çekmiş atlı Kazak birliklerini sürdü. Tarihe "Kanlı Pazar" olarak geçen (22 Ocak 1905) bu felaket, "halkın babası çar" efsanesi yıktı ve 1905 Devrimi'nin patlak vermesine yol açtı.

Nikolay, devrimci dalga karşısında 3 Mart 1905'te danışma meclisi niteliğindeki temsile dayalı bir devlet meclisini ("Duma") toplantıya çağırmayı kabul etmek zorunda kaldı. Ekim Manifestosu'yla da (30 Ekim 1905) Duma'nın onayı olmadan hiçbir yasanın yürürlüğe konmayacağı, demokratik oy hakkıyla sivil özgürlüklerin güvence altına alınacağı anayasal bir rejime geçileceğine söz verdi.

Ama baskı altında verdiği sözleri tutmaya niyeti olmadığından eski gücünü yeniden kazanmak için harekete geçti. Ordu Uzakdoğu'dan dönünce Petrograd ve Moskova sovyetlerini ezdi (aralık 1905-ocak 1906). Duma'nın, Kurucu Meclis'e dönüşmesini önlemek amacıyla Mayıs 1906'da yürürlüğe giren Temel Yasalar'da, mutlak yetkilere sahip bir hükümdar olarak tanımlanmasını sağladı. Bu yasalar göre çar, otokrat unvanını, askeri, diplomatik ve dinsel sorunların yönetimini üstlenmeye devam ediyor, Duma'yı toplama, dağıtma ve oturumlar arasında yasa gücünde kararnameler çıkarma hakkına sahip oluyordu.

Ayrıca şiddet yöntemleri kullanan ve Yahudi karşıtı propaganda etkinlikleri yürüten "Rus Halkının Birliği" adlı aşırı sağcı örgütü koruması altına aldı. Ekim Manifestosu'nun yayımlanmasından sorumlu tuttuğu Başbakan Kont Sergei Vitte'yi görevinden alıp ilk iki Duma'yı süresinden önce dağıttı.

Vitte'nin yerine geçen ve 16 Haziran 1906'da ikinci Duma'yı dağıtan Pyotr Stolipin çara sadık ve yetenekli bir devlet adamı olmasına karşın, Nikolay, güvenmediği Stolipin'e karşı entrikalar düzenlenmesine ve bunun sonucunda konumunun sarsılmasına göz yumdu.

Devrimci partilere karşı baskıyı arttırmaya ve köylüleri mir'in zincirlerinden kurtaracağı varsayılan bir tarım reformunu gerçekleştirmeye çalışan Stolipin'in öldürülmesinden (1911) sonra, imparator, Vladimir Kokovtsov'u göreve çağırdı (1911-1914), ardından çevresini dar görüşlü ya da yeteneksiz gerici bakanlarla doldurdu. Kamuoyunun gözünde, Stürmer ve Protopopov, sarayca rezilce işlere giren Rasputin'in sadık bendeleriydi.

Nikolay, temmuz 1905'te Björkö'de Alman İmparatoru II. Wilhelm'le yaptığı gizli görüşme sırasında, Almanya ile bir savunma ittifakı imzaladı, ama daha sonra bu antlaşmadan vazgeçerek daha çok Fransız-Rus ittifakını tercih etti. Daha sonra Büyük Britanya'ya yanaşarak, 1907'de bu ülkeyle bir antlaşma imzaladı ve İtilaf Devletleri'ne katıldı.

Uzak Doğu'ya ilişkin yayılmacı planları Japonlarca engellenen Nikolay, dikkatini Balkanlar'a çevirdi. Nikolay Slavların milliyetçi isteklerine sempati besliyor ve Boğazlar'ı denetim altına almak için sabırsızlanıyordu. Ama büyük devletler arasındaki barışın korunmasını istediğinden yayılmacı eğilimlerini dizginliyordu. Balkan Savaşları'yla Osmanlı egemenlinin sona erdiği Balkanlar'da, İzvolskiy'in teşvikiyle, etkin bir politikaya sürüklenen Nikolay, Avusturya-Macaristan İmparatorluğu ile ittifak kurmuş olan Bulgaristan'a karşı Sırbistan'ı destekledi. Böylece, Rusya'yı aşılması olanaksız güçlüklere sokan I. Dünya Savaşı'na girmek zorunda kaldı.

Avusturya arşidükü Franz Ferdinand'ın Saraybosna'da öldürülmesinden sonra savaşı engelleyebilmek için yoğun diplomatik çaba harcadı. Ama ordudan gelen baskılar karşısında 30 Temmuz 1914'te genel seferberlik ilan etmek zorunda kaldı. I. Dünya Savaşı monarşiye geçici olarak güç kazandırdıysa da, Nikolay halkının kendisinden beklediği şeylerin hiçbirini yapmadı. Duma'ya gereken önem verilmedi ve gönüllü yurtsever örgütlerin yönetime destek olma çabaları engellendi.

Yönetici kadrolarla halk arasındaki uçurum giderek büyüyordu. Nikolay, karısı Aleksandra'nın kışkırtmasıyla, 5 Eylül 1915'te babasının kuzeni Prens Nikolay'ı görevden alarak başkomutanlığı bizzat üstlendi. Hemen hemen bütün bakanlar Nikolay'ın savaş deneyimi olmamasının ordunun moralini bozacağı gerekçesiyle karara karşı çıktılar. Ama görüşleri dikkate alınmadığı gibi, çok geçmeden görevden uzaklaştırıldılar.

Nikolay askeri kararlara gereksiz müdahalelerde bulunmadıysa da, saraydan ayrılması ciddi siyasi sonuçlar doğurdu. Mogilev'deki genel karargahında soyutlanmış durumda olan Nikolay, "ruhani danışmanı" Rasputin'in etkisi altına giren Çariçe Aleksandra'nın yönetimde giderek artan bir rol oynamasına göz yumdu. Çarın yetkilerini devralan Çariçe Aleksandra'nın, değerli bakan ve subayları görevden alarak yerlerine Rasputin'in aday gösterdiği yeteneksiz kişileri getirmesi ve sarayın ihanet içinde olduğu düşüncesinin halk arasında yayılması çar ailesine karşı beslenen düşmanlığı arttırdı.

Nikolay'ın vurdumduymazlığı karşısında sivil toplum, zemstvolar, meslek dernekleri, savaş ekonomisini örgütlemeye çalıştılar; böylece 1916'da askeri durumda kısa süreli bir iyileşme görüldü. 1915'te Duma bünyesinde kurulan "İlerici Blok", ülkenin güvenini kazanmış bir hükümet kurulmasını istedi ve Nikolay'ı devirmeye yönelik bir komplo tasarladı. Muhafazakarların monarşinin geleceğini kurtarma umuduyla Nikolay'ı tahttan indirme planları yapması ve Rasputin'in Aralık 1916'da öldürülmesi bile Nikolay'ı durumun ciddiyetini kavrayarak gerekli önlemleri almaya yöneltmedi.

İktisadi güçlükler, 1916-17 kışında iaşe bunalımına yol açtı ve Çar karşıtı muhalafetin Duma'yı aşarak halk ayaklanmasına dönüşmesine neden oldu. Bu durumda, sosyalist devrimciler ve sosyal demokratlar tarafınadan örgütlenen Petrograd halkı ayaklandı. Nikolay, 8 Mart 1917'de Petrograd'da (Sankt-Peterburg) başlayan ayaklanmanın ardından kentin komutanına sert önlemler almasını emrederek düzeni sağlamak üzere destek birlikleri gönderdi. Ancak, olayların önünün alınamaması sonucunda Nikolay, ordunun da desteğini alan Duma'nın çağrısına uyarak 15 Mart 1917'de Pskov'da kardeşi Mihail lehine tahttan çekildi. Ancak Mihail'in tacı reddetmesiyle Romanovların saltanatı ile birlikte Rusya'da bin yıllık monarşi yönetimi son buldu.

Georgi Lvov başkanlığındaki geçici hükümet döneminde Çarskoye Selo'da gözaltında tutuldu. Ailesiyle birlikte İngiltere'ye gönderilmesi planlansa da Petrograd İşçi ve Asker Delegeleri Sovyeti'nin buna karşı çıkması nedeniyle çar ve ailesi önce Batı Sibirya'daki Tobolsk'a, Bolşevik İhtilali'nden sonra da Nisan 1918'de de Urallar'daki Yekaterinburg'a götürüldü.
Bolşeviklere karşı savaşan Beyaz Ordu kuvvetlerine bağlı Çek Lejyonunun bölgeye yaklaşması ve çarı kurtarmaları olasılığı üzerine, yerel yetkililerin kararıyla, 16-17 Temmuz gecesi Çar II. Nikolay, Çariçe Aleksandra, kızları Olga, Tatyana, Anastasia, Maria, oğulları Aleksey, aile doktoru Yevgeniy Botkin, halayık Aloiziy Trupp, Çariçe'nin hizmetkarı Anna Demidova ve aşçı İvan Haritonov hapsedildikleri evin bodrumunda kurşuna dizilerek öldürüldüler. Cesetler terk edilmiş bir maden ocağında yakıldıktan sonra yakınlardaki ormanlık araziye gömüldü.

II. Nikolay ve aile üyelerinin naaşları, o dönemde bölgedeki Bolşeviklerin lideri olan Yakov Yurovski'nin kayıtlarından yola çıkılarak, amatör arkeolog Aleksandır Avdonin tarafından 1979'da ortaya çıkarıldı. Ancak bu keşif Sovyet rejimi tarafından 10 yıl kamuoyundan gizlendi. Sovyetler Birliği'nin çöküşünden (1991) sonra kemiklerin gerçekten Çar'a ve ailesie ait olup olmadığının belirlenmesi için kimlik testi uygulandı.

17 Temmuz 1998'de yapılan devlet töreniyle ailesiyle birlikte Sankt-Peterburg'da St. Peter ve Paul Katedrali'nde defnedildi. Çar ailesi, 2000 yılında Rus Ortodoks Kilisesi tarafından Aziz ilan edildi. 2008 yılında, Rusya Yüksek Mahkemesi Çar ailesinin öldürülmesinin haksız siyasi baskılar sonucu olduğuna, dolaysıyla siyasi cinayete kurban gittiklerine karar verdi ve itibarlarının iade edilmesini kararlaştırdı.





</doc>
<doc id="199265" url="https://tr.wikipedia.org/wiki?curid=199265" title="Salyut 1">
Salyut 1

Salyut 1 (DOS 1, Rusça: Салют-1), tarihteki ilk uzay istasyonu, Salyut serisi uzay istasyonlarının ilki. 19 Nisan 1971 tarihinde Sovyetler Birliği tarafından fırlatıldı. Uzay Yarışı'nda ABD'nin Ay'a ilk insanı göndermesine Sovyetler'in cevabı olarak görülür. İlk mürettebatı Soyuz 10 güvertesinde kenetlenmeyi başardı, ancak bir arıza nedeniyle istasyona geçemedi. İkinci mürettebatı Soyuz 11 ile istasyona ulaştı ve 23 gün kalarak verimli çalışmalarda bulundu. Ancak Soyuz 11'in dönüş kapsülündeki basınç eşitleme süpabının atmosfere girmeden açılması üzerine üç kişilik mürettebat uzayda öldü. Bu, uzayda gerçekleşen ilk insan kaybıydı. Salyut 1, 11 Ekim 1971'de atmosfere girerek yandı.


</doc>
<doc id="199270" url="https://tr.wikipedia.org/wiki?curid=199270" title="Mersa Matruh Muharebesi">
Mersa Matruh Muharebesi

Mersa Matruh Muharebesi, II. Dünya Savaşı'nın Kuzey Afrika Cephesi'nde, Mihver güçleri ile Birleşik Krallık 8. Ordu'su arasında 26 Haziran 1942 tarihinde gerçekleşen muharebedir.

Gazala Muharebesi'ndeki yenilginin ardından 8. Ordu'nun geri çekilmesinde, Sallum-Halfaya Geçidi hattında mevzilenmek kararı verilmişti. 8. Ordu komutanı General Ritche, 21 Haziran 1942 tarihinde Tobruk'un düştüğü haberini alınca, zaman kazanmak açısından daha gerideki Mersa Matruh hattına çekilmeye karar vermiştir. 25 Haziran tarihinde üst komutanı General Auchinleck, General Ritche'i görevden alarak 8. Ordu'nun komutasını kendi uhdesine almış ve daha gerideki El Alameyn mevzilerine çekilmeye karar vermişti. Ancak Erwin Rommel'in hızı, Mersa Matruh'tan çekilmeye fırsat vermemiş, Birleşik Krallık kuvvetleri bu mevzilerde savaşı kabul etmek durumunda kalmışlardır.

Mersa Matruh mevzilerini General Holmes’in komutasındaki 10. Kolordu ile General Gott’un 13. Kolordusu savunmak durumundadır. İki kolordu arasında 15 km.lik mayın sahası vardır.

Rommel, 26 Haziran 1942 günü öğleden sonra Mersa Matruh istihkamına karşı saldırıya geçmiştir. İtalyan Ariete ve Trieste tümenleri ile 15. Panzer Tümeni İngiliz mevzilerine cephe taarruzu başlatarak 10. ve 13. İngiliz kolordularını sabitlerken Rommel’in eksik kadrolu 90. Hafif Tümen’i ile 21. Panzer Tümeni iki koldan aradaki mayınlı araziye dalmışlardır. 90. Hafif Tümen’in ilerleme hattı daha sığ bir mayın alanıdır ve daha hızlı ilerleyebilmişlerdir. 21. Panzer Tümeni ise daha yavaş ilerlemişti ve mayınlı sahayı geçince keskin bir dönüş yaparak Yeni Zelanda Tümeni’ne taarruz etti. Uğradığı kayıplara rağmen bu tümen dağılmamıştır ama çekilme hattı kesilmiştir.

Cephe taarruzunda bulunan 15. Panzer Tümeni, İngiliz tanklarınca engellendi ve belirgin bir ilerleme sağlayamadı. Buna karşın 21. Panzer Tümeni’nin derinlemesine geri hatlara ilerlemesi her iki İngiliz kolordusunu zor duruma düşürmüştür. Her iki kolordu da geri çekilmeye başladılar ama çok kısa sürede bu çekilme bir bozguna dönüştü. Üstelik her iki kolordu da diğerinin geri çekilmekte olduğunu bilmiyordu. İngiliz birliklerinin üçte ikisi izleyen gecenin karanlığında çemberden çıkmışlardır. Güneyde Yeni Zelanda Tümeni motorize bir tümendir ve İngiliz hava kuvvetlerinde belirgin bir biçimde destek almıştır. Ancak kuzeyde Hint ve Güney Afrika tümenlerinin bu olanakları yoktur. Tüm kadrosuyla, ellerine ne geçtiyse onunla savaşarak gece boyunca çekilmişlerdir.


</doc>
<doc id="199292" url="https://tr.wikipedia.org/wiki?curid=199292" title="Mahmut Demir">
Mahmut Demir

Mahmut Demir, 21 Ocak 1970 tarihinde Amasya ilinin Suluova Dereköy'de ailesinin 5.nci ferdi olarak dünyaya gelen; Avrupa, Dünya ve Olimpiyat şampiyonu olmuş, Türk Millî mayosunu 220 kez giymiş, dünya güreş literatürüne adını "Türk Tankı" olarak yazdırmış bir güreşçidir.

1984 yılında güreşe başladı. Ulaştırma ve TEDAŞ spor kulüplerinde güreş yaptı. Güreş kariyeri boyunca Alaattin Yıldırım, Nabi Bayram ve Yakup Topuz ile çalıştı. Atlanta 1996 Olimpiyat Oyunları finalinde Beyaz Rus eski olimpiyat şampiyonu Aleksandr Medvedev'in oğlu Aleksey Medvedev'i yenerek serbest güreşte 28 yıl aradan sonra Türkiye'ye altın madalya kazandırdı.1993 yılında bu son yüzyılın İran'da yapılan Cihan şampiyonluğu unvanı nı Türkiye adına bulunduran tek sporcudur. 1997 yılında güreşi bıraktı. Doğduğu yerde yapılan bir spor salonuna kendisinin ismi verildi. FILA nezdinde düzenlenen 2006 yılı Avrupa Şampiyon Kulüpler Kupası Şampiyonluğunu kazanan Amasya Şekerspor Kulübü'nün onursal başkanlığı yanında;1996- 16 Aralık 2010 yılları arasında, Amasya Pancar Ekiciler Kooperatifi Yönetim Kurulu Başkanlığı ve Amasya Şeker Fabrikası Yönetim Kurulu başkanlığını da sürdürmüştür.Halen kendisine ait MD İnşaat Limited Şirketi bünyesinde konut inşaatları alanında Müteahhitlik yapmaktadır. Amasya'nın Türkiye Cumhuriyeti Devlet Üstün Hizmet Madalyası sahibi tek ismidir ve aynı zamanda Devlet sporcusudur. Evli iki çocuk babasıdır.



</doc>
<doc id="199303" url="https://tr.wikipedia.org/wiki?curid=199303" title="Bernard Arnault">
Bernard Arnault

Bernard Arnault (d. 5 Mart 1949) bir Fransız iş adamı. Arnault, Forbes
dergisinin Mart 2011 raporuna göre $41 milyar Doları bulan servetiyle en zengin 4. iş adamıdır.

Arnault, François Hollande'ın Fransa başkanı seçilmesinden sonra vergi oranlarında artışın gündeme gelmesi üzerine 2012 Ağustosunda Belçika vatandaşlığına başvurdu.. Bu haberi izleyen haftalarda Arnault'nun Belçika'daki daha avantajlı vergi mevzuatından yararlanmak için grup şirketlerine ait 4,1 milyar Euro aktifi bu ülkeye aktardığı duyuruldu.

Arnault %51 LVMH (Moët Hennessy Louis Vuitton), ve Christian Dior SA. Arnault şirketlerin başkanı ve CEO görevlerini üstlenmektedir..

Kızı Delphine Arnault LVMH başkan yardımmcısı.

Arnault sanat açık artırma şirketi olan Phillips de Pury & Company sahibidir.

Arnault'nun rakipleri:




</doc>
<doc id="199333" url="https://tr.wikipedia.org/wiki?curid=199333" title="Ahmet Suphi Furat">
Ahmet Suphi Furat

Ahmet Suphi Furat (d. 22 Şubat 1940, Uzunköprü, Edirne Günümüz

1961 yılında İ.Ü. Edebiyat Fakültesi'nin o zamanki adıyla Arap-Fars Filoloji'sinden mezun oldu. Ertesi yıl (1962) aynı fakültenin adı geçen filolojisinde asistan olarak göreve başladı. 1966 yılında el-Hatib el-İskafi ve Kitab el-Mecalis'i adlı çalışmasıyla Arap Dili ve Edebiyatı dalında doktor oldu. "al-Mubarred, Arap Filolojisindeki yeri, dil ve edebiyat hakkındaki çalışmaları" adlı doçentlik tezini 1971 yılında tamamladı. 1978 yılında profesör oldu. Bu sefer "el-Firuzabadi'nin el-Sıhah'ı Tenkidi" adlı bir profesörlük tezi hazırlamıştı.



</doc>
<doc id="199357" url="https://tr.wikipedia.org/wiki?curid=199357" title="Hüseyin Süleymani">
Hüseyin Süleymani

Hüseyin Abdülgani Süleymani (), Suudi Arabistanlı futbolcudur. Defans mevkiinde görev yapan futbolcu, Al Nassr kulübünde forma giymektedir. Suudi Arabistan millî futbol takımında da görev yapan futbolcu, 1998 FIFA Dünya Kupası'nda, 2002 FIFA Dünya Kupası'nda ve 2006 FIFA Dünya Kupası'nda Suudi Arabistan millî futbol takımının kadrosunda yer aldı.



</doc>
<doc id="199361" url="https://tr.wikipedia.org/wiki?curid=199361" title="Sanal seks">
Sanal seks

Sanal seks, cinselliğin fiziki cinsel temas yolu ile değil de, fiziki olmayacak şekilde beyinde yaratılması veya kafada yaşanılmasıdır. Örnek olarak rüyasında sevişen erkeğin ereksiyon olması ve orgazm sonucu spermlerini boşalması gösterilebilir.

İnternet ortamında yaşanılan cinsel yazışmalar da kişi üzerinde aynı etkileri gösterebilir. Kişi bundan haz duyabilir. Sanal (İnternet) ortamında olan bu türüne siber seks denir.

Telefon seksi de bir tür sanal sekstir.



</doc>
<doc id="199363" url="https://tr.wikipedia.org/wiki?curid=199363" title="Charles-Augustin de Coulomb">
Charles-Augustin de Coulomb

Charles Augustin de Coulomb, (d. 14 Haziran 1736; Angoulême, Fransa – ö. 23 Ağustos 1806; Paris), Fransız fizikçi.

Coulomb; Angoulême, Fransa'da doğmuştur. Henry Coulomb ve Catherine Bajet'nin oğludur. Paris, Collège des Quatre-Nations'da okumuştur. Pierre Charles Monnier'den aldığı matematik dersleri Coulomb'a tıp eğitimini bırakma kararını almasına yardımcı olmuştur. 1757 ile 1759 arasında Montpellier'e dönmüş, akademiyi bırakmıştır. Babasının onayıyla 1759'da Paris'e dönmüş, Mézières'teki askeri okul giriş sınavlarında başarılı olabilmek için Abbot Camus tarafından yürütülen hazırlık enstitüsüne girmiştir. 1761'de askeri okulu bitirmiş ve Britanya'da bir süre çalıştıktan sonra 1764'te Martinique'da göreve gönderilmiştir. Burada Fort Bourbon'un inşaasında görev almıştır. Coulomb burada sekiz yıl çalışmıştır. Yüzbaşı unvanıyla döndükten sonra La Rochelle'de çalışmaya başlamıştır. 1789'da Fransız devrimi patlak verdikten sonra görevinden istifa edip emekli olmuştur. Daha sonra ölçüm birimleriyle ilgili olarak tekrar göreve çağrılmıştır. Ulusal Enstitü'nin ilk üyelerindendir. Ancak zaten sağlığı yerinde olmadığından dört yıl sonra Paris'te ölmüştür.

Elektriksel iki yük arasındaki kuvvetin, yüklerin çarpımı ile doğru, yüklerin arasındaki uzaklığın karesiyle ters orantılı olduğunu belirleyen Coulomb kanununu geliştirmiştir. Coulomb, kendi adıyla anılan kanunu, İngiliz meslektaşı Joseph Priestley'nin başlattığı çalışmaları sonucunda geliştirmiştir.

Coulomb, mekanik, elektrik, ve manyetizma'nın tarihinde önemli bir isimdir. 1779'da sürtünme yasalarına ilişkin bir araştırmasını ("Théorie des machines simples, en ayant égard au frottement de leurs parties et à la roideur des cordages"), 20 yıl sonra da viskozite üzerine bir çalışmasını yayımlamıştır.

1785'te, elektrik ve manyetizma üzerine üç rapor sundu. Coulomb, elektrik yükleri ve manyetik kutupların birbirlerini çekme ve itme kanunlarını açıkladıysa da iki kavram arasında bir ilişki bulamadı. Çekme ve itmenin farklı akışkanlar nedeniyle olduğunu düşünüyordu.

SI sisteminde yükün birimi coulomb, ve Coulomb kanunu, onun adına ithafen verilmiştir.



</doc>
<doc id="199366" url="https://tr.wikipedia.org/wiki?curid=199366" title="Ramazanoğlu">
Ramazanoğlu




</doc>
<doc id="199369" url="https://tr.wikipedia.org/wiki?curid=199369" title="Yeni ontoloji">
Yeni ontoloji

Yeni ontoloji, kurucusu ve temsilcisi Nicolai Hartman' ın olan felsefe akımı. 20. yüzyıl felsefesinin bütünü bakımından çok yaygın ve güçlü bir etkiye sahip olarak görünmese de, kendisini kabul ettirmiş ve özellikle yüzyıl başlarında, özellikle de Alman felsefesinde etkili olmuştur. Yeni ontolojide Husserlci fenomenoloji anlayışının etkisi görülür. Fenomenoloji yeni ontolojinin bir anlamda çıkış noktası olmuştur. Hartmann bu etkiyle gerçekçi ve eleştirel bir ontoloji anlayışı geliştirmeye yönelir. Genel hatlarıyla ifade edilecek olursa, varlık'ı bilginin öncesine koyan ve bilgi teorisinin öncel bir ontolojiye dayanması gerektiğini öne süren bir anlayıştır .

Yeni ontoloji, bütünlüğü bakımından varlığı temel alan ve varolanların en temel niteliklerini açıklamayı üstlenen bir felsefe yönelimi olarak ortaya konulmuştur. Varlık felsefeleri antik çağ felsefelerinden itibaren ortaya çıkmış olmakla birlikte (Parmenides, Herakleitos, Aristoteles), belirli bir disiplinle ve sistematikle bunun ontoloji olarak ele alınması daha sonraları şekillenmiştir. Ontoloji bu anlamda birçok noktada metafizik'in yerine geçme ya da o alana ait konuları üstlenme eğilimi gösterir.Yeni ontoloji ise bu gelismenin son halkalarından biridir. Varlık'ı varlık olarak inceleme ve ortaya koyma fikri bu disiplin içinden yeniden yürütülmeye çalışılmıştır. Bu çaba epistemolojinin ontolojiye indirgenerek yürütülmesi şeklindedir.

Yeni ontoloji düşüncesinin ana ilkelerinin başında, "varlığın çokluk içinde birlik" olduğu önermesi gelir. "Varlığın katmanları" ve "varoluş biçimleri" şeklinde kavramlaştırmalar da bu düşünceyi izler. Bunlar varlık'a ait şeylerdir ve bir anlamda onun yüzünü, görünümünü oluştururlar. Bu nedenle fenomenolojiden esinle yeni ontoloji, ""betimleyici-fenomenolojik yöntem"i" benimser ve bunu ""aporetik yöntem"" denilen yöntemle birlikte felsefi yöntemi olarak kullanır. Birinci yöntem olgu ve gercekliklerin fenomenolojik bir ortaya çıkarılışını yapmayı hedefler; ikinci yöntemse, bu olgu ve gerçekliklerin görünür olmayan çelişkilerini irdelemeye yönelir. Böylece yeni ontoloji, varlığın temel yasalarını, varlık çeşitleri arasındaki bağlantıları, dahası bu bağlantıların oluşumunu ve varlık'ın farklı katmanlardan oluşan bir bütünlük olduğunu kanıtlamaya ve açıklamaya çalışır. Bu bütünlüklü varlık fikrinin iki temel kategorisi vardır; ""ideal varlık"" kategorisi ve ""real varlık"" kategorisi. İlk kategori değişime kapalıdır, ikincisi ise değişir. Bu iki kategori arasında buna rağmen ortak bir bağ mevcuttur.


</doc>
<doc id="199374" url="https://tr.wikipedia.org/wiki?curid=199374" title="Dudak damak yarığı">
Dudak damak yarığı

Dudak-damak yarığı embriyolojik dönemde çeşitli nedenlerden dolayı bebeğin yüz bölgesindeki yapıların birleşme kusuru nedeniyle ortaya çıkan bir hastalıktır. Türkçede, halk arasında tavşan dudaklılık olarak bilinir.

Uterus içi yaşamda, fetüsün dudak yapısını oluşturan hücrelerin birleşmesi 4 veya 5. haftada, damak yapısını oluşturan hücrelerin birleşmesi ise 8 veya 9. haftada başlamaktadır. 12. haftanın sonunda, fetüsün damak ve dudak dokularının birleşmesi tamamlanmış olur. Birleşmenin tam olarak sağlanamaması durumunda fetüste oral yarıklar meydana gelir.

Bazı hastalarda sadece yarık dudak veya yarık damak olmakla birlikte, bazılarında ise hem dudak hem de damak yarığı bir arada bulunabilmektedir.

Oral yarığın ağız boşluğuna uzanan kısmı bazı durumlarda mukoza ile kaplı olabilmekte ve buna sub-mukozal damak yarığı denmektedir.
Oral yarık sıklığı yaklaşık 1/700 olarak bildirilmiştir. Siyah ırkta oran daha düşük, Kızılderililer, Japonlar ve Çinlilerde ise daha fazladır. Yarık dudak vakasının sıklığı 1/300, sadece yarık damak 1/ 1500 ve her iki vakanın bir arada bulunma sıklığı da 1/2500 olarak bildirilmiştir. Finlandiya'da yarık damak sıklığı 1/1000, kuzey-doğu Fransa'da 0,41/1000, İtalya'da 0,34/1000 olarak görülmüştür. Oranların bu kadar farklı olmasının nedenleri arasında coğrafi, etnik köken ve kalıtım kalıplarının farklılıkları olabileceği gibi oral yarığın tipine göre de farklılık göstermektedir. Yarık dudaklı hastaların %50 sinde yarık damak bulunmaktadır.

Oral yarıkların oluşumuyla ilgili yapılan birçok çalışma olmasına rağmen etyolojisi ve patojenitesi hala tam anlamıyla açıklığa kavuşmasa da yarık damak/ dudak oluşumunun genetik ve çevresel faktörlerin etkileşimiyle meydana geldiği bilinmektedir. Kimi vakalarda sadece genetik veya çevresel faktörler olabildiği gibi bazı vakalarda hem genetik hem de çevresel faktörler birlikte etkili olmaktadır. Tek yumurta ikizlerinde yarık damak/ dudak oluşumunun %100 olmaması genetik faktörlerin tek başına etkili omadığını göstermektedir. Gebelik döneminde anti-epileptik ilaç, içki ve sigara kullanımı; folik asit ve multivitamin eksiklikleri gibi genetik olmayan çevresel faktörlerin yarık damak/ dudak ile ilişkisi ortaya konmasına rağmen hastalığın genetik temeline dayanan çalışmalar ön plana çıkmıştır. İzole damak yarıklı dominant kalıtım tipi gösteren aileler olmasına rağmen yarık damaklı vakaların çoğu Mendelyen kalıtım tipi (tek gen hastalıkları) göstermez. Curtis ve arkadaşları 1961 yılında yaptıkları çalışmada bir çocukta yarık damak varsa diğer çocukta oluşma sıklığı %2, ebeveynlerden birinde varsa %6, hem ebeveynlerden biri hem de bir çocukta varsa oran %15 olarak bildirmiştir. Tek yumurta ikizlerinde oran %40 ile %60, çift yumurta ikizlerinde %5 olarak bildirilmiştir. Bugüne kadar yapılan çalışmalarda, İngiliz toplumunda, Çin kökenli ailelerde, Kuzey ve Güney Amerikalı ailelerde ve iki geniş Suriyeli ailede geniş genom taramaları yapılmış, aday genler ve kromozom haritaları çıkarılmıştır.

Palatogenezis (damak oluşumu) birçok sinyal molekülü ve transkripsiyon faktörlerini kapsayan, fetal hayatın erken evrelerinde gerçekleşen metabolik bir olaydır. Bu metabolik yolaktaki moleküllerden birinin eksikliği veya aktivite sorunu oluşmakta olan oral dokularda kusurlara neden olmaktadır. Palatogenezis sürecinde metabolik yolağı etkileyebilecek herhangi bir mutasyon veya kromozomal sorun sadece oral yarık oluşumuna neden olmayıp başka sendromlarında ortaya çıkmasına neden olabilmektedir. Sendromik vakalarda yapılan çalışmalar asendromik vakalara göre çok daha fazla olsa da oral dokuların kusuruna neden olan faktörlerin aydınlatılmasında yeterli olamamıştır.
Bugüne kadar yapılan genetik çalışmalar, sadece aday genlerin salt analizleriyle değil aday genlerin birbirleriyle bağlantılarına da yönelik olmuştur. Aday genler arasında en çok çalışılanı TGFα (Transforme edici Büyüme Faktörü alfa), MSX1, TGFβ (Transforme edici Büyüme Faktörü beta), BCL3, IRF6 gibi genlerdir. Kimi araştırmacılar bu genler ile hastalık arasında positif, kimileri de negatif ilişki bulmuştur. Positif veya negatif ilişkiyi sedece genler direkt olarak değil, çalışmanın yapıldığı popülasyon ve dış faktörler de etkilemektedir. Bu genler farklı kalıtım kalıpları gösterdiklerinden (otozomal dominant, otozomal resesif gibi) oral yarık insidans aralığı geniştir. Bir genin diğeri üzerine etkisi düşünüldüğünde çok genli kalıtım modeli gösteren ve çevresel şartlardan etkilenen oral yarık oluşumunun ne denli komplike bir sorun olduğu ve genetik temelinin anlaşılmasının ise çok daha uzun zaman alacağı tahmin edilmektedir. Günümüze kadar yapılan genetik çalışmaların çoğunu Avrupalı ve beyaz Amerikalı popülasyonlar oluşturmaktaydı. Son 2-3 yılda, Çin, Kuveyt, Suriye, Hindistan gibi ülkeleri de kapsayan geniş popülasyon çalışmaları yapılmıştır. Bu bölgelerdeki oral yarık insidansının yüksek çıkması genetik sonuçların daha da anlamlı olmasını sağlamıştır. Halen aday genler ile oral yarıkların arasında net bir bağlantı bulunamamıştır. Hastalığın meydana gelmesinde birden fazla gen, hatta gen gruplarının çevre faktörleri ile etkileşimi düşünülünürse daha fazla popülasyon taramalarının yapılmasına gerek vardır. Türkiye'de ise, az sayıda istatistiksel çalışma bulunmaktadır. Örneğin, Gazi Üniversitesi hastanesinde 1988 - 2005 yılları arasındaki 17.259 canlı doğumların 5/10.000’inde oral dudak-damak yarığı saptanmıştır. Hacettepe Tıp Fakültesinde yapılan başka araştırmada 1.229 yarık damak- dudak vakasının %19’unu izole dudak, %35,6’sını izole damak, %45’ini hem dudak hem damak yarığı oluşturmuştur. Ancak, her iki çalışmada vakaların genetik temellerine dayalı bilgiler bulunmamaktadır. Genetik analiz temeline dayalı çalışmalar sadece vaka bazında yapılmış olsa da, büyük aile veya popülasyon çalışmalarına ihtiyaç vardır.

Bu anomali, bir veya daha çok operasyon ile düzeltilebilmektedir.


</doc>
<doc id="199380" url="https://tr.wikipedia.org/wiki?curid=199380" title="Oymak">
Oymak

Oymak, ulusun ayrıldığı bölümlerden her biri. "Oymak" sözcüğü, Türkiye Türkçesi dışındaki Altay, Teleüt, Kazak, Kırgız vb. dillerde "aymak" şeklindedir. Bu şivelerde kelime şu anlamlara gelir: Halk, kavim, boy, soy, aile, köy, yabancı, yabancı göçebe, memleket vb. Moğolca'da "büyük kavim birlikleri" anlamını taşır. Moğol teşkilat bölümlerinde uluslar utuklara, utuklar da ayımaglara (oymak) ayrılırdı. Batı Anadolu ile Güneybatı Anadolu'daki göçebe ve yarı göçebe Türkmen boylarına "oymak" deniyordu. Bunlar 16. yüzyıldan sonra "yörük" adını aldılar, bir süre bunlara "cemaat" ve "aşiret" de dendi.

Bir boydan ayrılmış, zamanla türeyerek sayıları dörtten on altıya çıkan veya daha fazla olan oymaklar vardır. Bunlar genellikle reislerinin adlarını alırlar. Safevi Devleti ise askerî bakımdan Türk oymaklarına dayanıyordu. Oymak beyi devletin en yüksek askerî mevkilerine çıkabiliyordu. Oymaklar, Osmanlı devrinde riayet, yani vergi veren halktan sayıldı. Osmanlı Devleti, Devşirme Ocağı önemini kaybettiği ve asker sıkıntısı çekmeye başladığı zaman bunlardan yararlandı. Oymaklar mali bakımdan hanedana bağlandı. Devlet özellikle, Halep Türkmenlerinden asker topladı. 16. yüzyılda bu Türkmen topluluğu başlıca şu oymaklardan kuruluydu: Beğdili, Hurbendelü, Bayat, İnallu, Karkın, Kızık, Eymurve Bahadurlu. İçel'de oymak teşkilatını muhafaza eden yörüklerin bir kısmı Kıbrıs'ın alınmasından sonra, zaman zaman bu adaya göçmen olarak gönderildi. Tecirli, Bozdoğan, Melemenci, Sırkıntı, Karsantı, Kara Hacılı gibi oymaklar Çukurova'da; Menteşe, Aydın, Kütahya ve Ankara sancaklarında Türkmen boyları yaşadılar ve yörük kuruluşlarını meydana getirdiler. Bu oymaklar bugün de yerleştikleri yerlerde toprağa bağlı bir durumda, oymak adı altında yaşarlar.

Oymaklar, mevsimden mevsime yaylak ve kışlak arasında sürekli olarak hareket ederler. Yaylak ve kışlak bölgeleri bazen birbirinden çok uzakta bulunur. Erzurum Yaylası'na, Fırat Nehri'nin çıktığı yerlere yaylamağa giden bir oymak, kışlık için Suriye çöllerine kadar iner. Genellikle hayvancılıkla geçinirler ve sürülerine otlak bulmak için zamanlarının önemli kısmını değişik yerlerde geçirirler. Yurt veya ev denilen çadırları çabuk kurulup çabuk kaldırılacak türdendir.

Türk oymaklarında genellikle üç türlü çadır vardır:

Çadırların direklerine "cağ", erzağın konulduğu yere "sitil" denir. Çadırın özel bir iç bölümü vardır. Çadırlar, sonradan yerleşik hayata geçtikleri zaman bazılarının kurdukları evler için bir model olmuştur.

Oymakların yaşayışında binek ve taşıt hayvanları önemli bir yer tutar. Oymak halkı gömleğinden çuvalına kadar her şeyini kendi dokur. Kendi kendine yeter ve oymak içinde kapalı bir iktisadi hayat sürerler. Çobanlık ve çeşitli sanatlarla da uğraşırlar. Konya bölgesindeki Türk oymakları Karamanoğulları ve Osmanlılar devrinde her yerde aranan atlar yetiştirirlerdi. Bunlar önceleri vergilerini, yetiştirdikleri atlardan verdiklerinden "atçeken" adını aldılar.

Oymakların başında bir bey bulunur. Beyler kethüda ve ihtiyarların oyları alınarak hükûmet tarafından onaylanır, beylik beraatı verilirdi. Kethüdalar, bey tarafından tayin edilirdi. Kethüdalara oymak halkının kefil olması gerekirdi. Bu yetkililer, kanunen tayin edilmiş olan vergileri has voyvodalarına vermekle görevliydiler. Oymağı yönetmek ve vergi toplamakta ihmalleri görülürse, oymak halkının şikâyeti ve has voyvodalarının onayıyla azledilerek yerlerine yenileri seçilirdi.


</doc>
<doc id="199383" url="https://tr.wikipedia.org/wiki?curid=199383" title="Genlerin Dili">
Genlerin Dili

Genlerin Dili ya da özgün adıyla The Language of the Genes, Steve Jones'un genetik ve evrim hakkında yazdığı bir popüler bilim kitabıdır. Kitabın sonraki baskılarında İnsan Genom Projesi gibi güncel önem taşıyan konular da yer almaktadır. İlk baskısı 1994 yılında yapılan "Genlerin Dili", yazara Rhône-Poulenc Bilim Kitapları Ödülü'nü kazandırmıştır.


</doc>
<doc id="199391" url="https://tr.wikipedia.org/wiki?curid=199391" title="Gaz yasaları">
Gaz yasaları

Gaz yasaları, gazlardaki termodinamik sıcaklık (T), basınç (P) ve hacim (V) aralarındaki ilişkileri açıklayan bir takım kanundur. Rönesans'ın geç dönemleriyle 19. yüzyıl arasındaki dönemde bulunmuş birkaç yasadan oluşur.

Bir gaz karışımının hacminin, karışımı oluşturan gazların aynı koşullarda ayrı ayrı kaplayacakları hacimlerin toplamına eşit olduğunu açıklar.


Gazların hacimlerinin basınçla ters orantılı olduğunu anlatan yasadır.

Bu yasa gazların hacminin sıcaklıkla doğru orantılı olduğunu açıklar.

En baştaki gaz yasaları - Boyle yasası (1662), Charles yasası (1787-1802) ve Gay-Lussac yasası (1809) - birleşip, toplam gaz yasasını oluştururlar:

Daha sonra Avogadro yasasının da eklenmesiyle ideal gaz yasası oluşmuştur:


"(Yukardakiler SI birimleridir. Yasa, her birimle çalışmaktadır, ancak gaz sabiti buna göre çevrilmeli ve sıcaklığın da mutlak sıfırda tam sıfır olduğu bir sistem kullanılmalıdır)"

Diğer önemli gaz yasaları olan Dalton yasası, kinetik teori ve Graham yasası da gazların basınç, hacim ve sıcaklığa göre nasıl davrandıklarını açıklar.

Bu yasaların tamı tamına geçerli olduğu tüm gazlara, ideal gaz denir. İdeal bir gaz yoktur ancak bazı gazlar, bu yasalara daha çok uyabilir.


</doc>
<doc id="199394" url="https://tr.wikipedia.org/wiki?curid=199394" title="İnsanın Türeyişi">
İnsanın Türeyişi

İnsanın Türeyişi ya da özgün adıyla The Descent of Man, and Selection in Relation to Sex, İngiliz doğa bilimci Charles Darwin'in ilk kez 1871 yılında basılan evrim kuramı hakkındaki kitabıdır. Kitap Darwin'in, 1859'da yayınlanan, Türlerin Kökeni'nden sonra insanın evrimi ve seksüel seçme ("eşeysel seçme", İng. ""sexual selection"") kuramını konu edinen ikinci kapsamlı eseridir.

Türkçeye ilk kez Yavuz Erkoçak tarafından Almancadan çevrilen kitap, 1968 yılında Sol Yayınları tarafından basılmıştır. Daha sonra kitabı Öner Ünalan, İngilizce aslından çevirmiştir ve Haziran 1973'te, Onur Yayınları tarafından basılmıştır.

Darwin'in ""The Descent of Man, and Selection in Relation to Sex"" adlı kitabı aslında iki kitaptan oluşmaktadır ve bunlar Türkçede ayrı kitaplar olarak basılmıştır. İlk kitapta, bir tür olarak insan, yani insanın bedensel ve zihinsel bakımdan öbür hayvanlarla evrimsel ilişkileri; ikinci kitapta ise, yumuşakçalar gibi aşağı hayvanlardan insana dek eşeysel seçme incelenir. Bunlara 1872'de yayımlanmış olan İnsanda ve Hayvanlarda Coşkuların Dışavurumu'nu (""The Expression of the Emotions in Man an Animals"") da eklemek gerekir; çünkü tasarlanışında ilk kitabın bir parçasıdır ve hacmi büyüyünce ayrı bir kitap olarak yayımlanmıştır.

Türkçede, birinci kitap İnsanın Türeyişi ("The Descent of Man") adıyla, ikici kitap ise Seksüel Seçme ("Selection in Relation to Sex") adıyla basılmıştır. Böylece, Darwin'in ""The Descent of Man, and Selection in Relation to Sex""' adlı kitabının tamamının basılması, ikinci kitabın Nisan 1977'de gene Öner Ünalan tarafından çevrilip Onur Yayınları tarafından yayımlanmasıyla tamamlanmıştır.

İlk kitap olan İnsanın Türeyişi, "Giriş" bölümü hariç 7 bölümden oluşmaktadır. Bunlar :

1. Bölüm - İnsanın Aşağı Bir Biçimden Türediğinin Kanıtı
2. Bölüm - İnsanın Aşağı Bir Biçimden Nasıl Geliştiği Üzerine
3. Bölüm - İnsanın ve Aşağı Hayvanların Zihinsel Yetilerinin Karşılaştırılması
4. Bölüm - İnsanın ve Aşağı Hayvanların Zihinsel Yetilerinin Karşılaştırılması - Katkı
5. Bölüm - Zihni ve Ahlaki Yetilerin Eski ve Uygar Çağlar Boyunca Gelişi Üzerine
6. Bölüm - İnsanın Hısımlıkları ve Soykütüğü Üzerine
7. Bölüm - İnsan Irkları Üzerine

Darwin, Türlerin Kökeni'nden (1859) sonra İnsanın Türeyişi'ni yayımlamak için uygun bir bilimsel ortam doğmasını beklemiştir. Bunu, kitabının girişinde şöyle anlatır: 

1867 yılında yazılmaya başlanan ve 1871'de yayımlanan kitap, daha yayımlandığı gün 5.267 nüsha satılmıştır.


</doc>
<doc id="199404" url="https://tr.wikipedia.org/wiki?curid=199404" title="Let It Flow (müzik grubu)">
Let It Flow (müzik grubu)

Let It Flow, Özgün Akay ve Süleyman Pamuk tarafından 2003 yılında İzmir'de kurulan bir progresif metal grubudur.

2005 yılına kadar Sinem Değer, Işık Tatlıcıoğlu ve Can Uzer'in ve daha sonra Murat Sarlıcalı'nın katıldığı grup, beste çalışmaları sürerken hayata veda eden Süleyman Pamuk'un anısına, 2006 yılında hem yeni hem de hazırda bulunan besteleri bir araya getirerek ilk albümler olan "The Momentary Touch To The Depths"i çıkardı.

Grubun prodüktörlüğünü In Spite grubundan Ant Balcı üstlendi. Mart 2006'da çıkan ilk albümleri sonrası grup, solist Sinem Değer'in fikir ayrılıkları ve kişisel anlaşmazlıklar yüzünden gruptan ayrıldığını açıkladılar. Fakat bir süre sonra Nilüfer Atıcı ile anlaşan grubun yeni solisti belli olmuş oldu. 2007'de ise grup, çalışmalardan uzak kalmayı tercih eden Işık Tatlıcıoğlu ve Nilüfer Atıcı ile yollarını ayırdı.Hammer Müzik ile 2 albümlük sözleşmelerini karşılıklı fesheden Let It Flow artık Hammer Müzik ile çalışmamaktadır.Son olarak "Meanings" adlı albümü Hammer Müzikten çıkan Let It Flow 3. albüm için çalışmalarına devam etmektedir.





</doc>
<doc id="199414" url="https://tr.wikipedia.org/wiki?curid=199414" title="İstanbulspor">
İstanbulspor

İstanbulspor, 1926 yılında Kemal Halim Gürgen tarafından kurulmuştur ve Türk futbolunun en köklü kulüplerinden biridir. 1932 yılında Türkiye Futbol Şampiyonası'nı kazanarak, İstanbul'un ilk Türkiye şampiyonu olmuştur. Kulüp 2016-2017 sezonunda Spor Toto 2. Lig Beyaz Grup'ta Şampiyon olarak 1. Lig'e yükselmiştir.

Geçmiş dönemde İstanbul Ligi'nin en önemli kulüplerinden olan İstanbulspor 1932 yılındaki İstanbul Şampiyonluğu'ndan sonra 1932 Türkiye Futbol Şampiyonası'nı da kazanarak İstanbul'un Türk futbol tarihindeki ilk ülke şampiyonu olmuştur. 1958-1967 yılları arasında 1. kümede önemli başarılar kazanmıştır. Bu dönemde Ali Sohtorik kulüp başkanıdır ve özellikle '58-'60 arası dönemde Demokrat Parti yöneticilerinin büyük desteğini alan İstanbulspor, 1960 sonrası idarî sıkıntılar yaşamaya başlamış ve 1967'de 2. kümeye düşmüştür. 1968'de 2. küme şampiyonu olarak 1. kümeye dönse de mali sıkıntı nedeniyle 1972'de yeniden 2. kümeye, 1975'te tarihinde ilk kez 3. kümeye düşmüş, hatta 1979'da profesyonel statüsünü kaybetmiştir. Kulüp 1981'de 2. lige çıksa da burada 3 sezon tutunabilmiş ve 1992'ye kadar 2. lige dönmeyi başaramamış ve giderek unutulan kulüplerden biri olmuştur.

Uzun süren alt küme mücadelelerinden sonra iş adamı Cem Uzan'ın yönetimini ele almasıyla her yıl bir üst lige çıktı ve 1995 yılında büyük bir transfer atağı eşliğinde Süper Lig'e yükseldi. Arkasındaki önemli maddi destek sayesinde 2. Lig'de oynadığı dönemde bile Tanju Çolak gibi yıldızlarla kadrosunu kuran İstanbulspor, 1. lige İstanbul'un 4. büyüğü olma ve bir Avrupa kupası alma sloganıyla çıktı ve ligin transfer piyasasını karıştırdı. Avrupa Liglerinde isim yapmış önemli oyuncuları da transfer etti. 2000'li yılların sonuna doğru Uzan grubu diğer kulübü Adanaspor gibi İstanbulspor'dan da yavaş yavaş desteğini çekti. Bu dönemde birçok futbolcu basın organlarına ücretlerini alamadıklarına dair açıklamalar yapıyordu. Ancak buna rağmen 2005 yılına kadar altyapıdan yetişen genç oyuncular ve artık futbollarının son dönemini yaşayan tecrübeli oyuncuların karması kadrosuyla uzun süre başarıyla Süper Lig'de direndi.

Bütçesiyle ve oyuncu kadrosuyla her sezon daha küçülen kulüp 2004 yılında Uzan grubu şirketlerine Tasarruf Mevduatı Sigorta Fonunun (TMSF) el koymasıyla devlet yönetimine geçti. TMSF'nin Uzan Grubu'nun borçlarını tahsil etmek amacıyla kulübün kadrosunda kalan son birkaç değerli oyuncuyu da satmasıyla kulüp kadro olarak daha zayıf hale geldi ve 2004-05 sezonunda 1. Lig'e düştü.

TMSF'nin el koymasıyla el değiştiren İstanbulspor A.Ş.'nin İstanbul Erkek Lisesi ile herhangi bir bağı kalmamış, hatta orijinal armasına Türk Bayrağı eklemek suretiyle orijinal armaya benzer bir arma kullanmaya devam etmiştir.

İstanbul Erkek Lisesi mezunları ve eski İstanbulsporlu işadamları tarafından yeniden kurulan İstanbulspor Futbol Takımı ardı ardına aldığı şampiyonluklarla Süper Amatör Lig'e kadar yükselmiş olup, Bölgesel Amatör Lig'e çıkabilmek için play-off mücadelesinde Alibeyköyspor'u normal süresi 1-1, uzatma dakikaları 2-2 biten maçta, penaltılar sonucu 6-5 yenmiştir. Bu sonuçla İstanbulspor 3. Ligin bir alt kademesi olan Bölgesel Amatör Lig'e çıkmıştır ve takım 2011-2012 sezonunda Bölgesel Amatör Lig'de mücadele edecektir. İstanbulspor Futbol Şube Sorumlusu eski İstanbulspor futbolcusu olan Ahmet Ürkmezgil'dir. 2012 yılının Ekim ayında yapılan genel kurulda göreve gelen yönetim kurulu, futbol şubesini İstanbul Erkek Lisesi mezunu olan, eski yönetim döneminde basketbol şube sorumlusu olarak görev yapan Emre Uğurlu'ya teslim etmiştir.

2014-15 sezonundan itibaren Beylikdüzü Belediyesi ile yapılan işbirliği ile İstanbulspor kamp merkezini Beylikdüzü'ne taşımış ve maçlarınıda Gürpınar Stadyumunda oynamaya başlamıştır. Bu sezon 3. Ligde Play Off Şampiyonu olarak 2. Lige yükselmiştir.

2016-17 sezonunda 2. Lig Beyaz Grup'ta Şampiyon olarak 1. Lige yükselmiştir.

İstanbulspor Basketbol Takımı, 2009-2010 sezonunda Türkiye Erkekler Basketbol 2. Ligi'ne yükselmiştir. 2010-2011 sezonunda play-off oynamaya hak kazanmış, ancak Genç Telekom'a 2-1'lik seri sonunda elenmiştir. 2011-2012 sezonunda Türkiye Erkekler Basketbol 2. Lig'inde mücadele etmeye devam edecek olan İstanbulspor'un Basketbol Şube Sorumlusu İstanbul Erkek Lisesi mezunu olan Emre Uğurlu'dur. Mevcut yönetim kurulu, basketbol şubesini kulübün eski sporcusu ve mezunu olan Ali Serdar Eriş'e emanet etmiştir.

İstanbulspor Bayan Voleybol Takımı, 2010-2011 sezonunda Bölgesel Lig'de grubundan namağlup olarak birinci sırada çıkmış ve Tekirdağ'da yapılan Play-off'lara gitmeye hak kazanmıştır. Play-offlar'da da namağlup unvanını elden bırakmayıp final maçında İstanbul Üniversitesi'ni 3-0 yenerek şampiyon olmuştur. Normalde 3. Lig'de mücadele etmesi gereken İstanbulspor, TVF'nin davetiyle Aroma Bayanlar 2. Lig B Grubu'nda mücadele etmeye hak kazanmıştır. İstanbulspor'un Voleybol Şube Sorumlusu İstanbul Erkek Lisesi mezunu olan Serim Yılmazer'dir.

Sayfadaki bilgiler, esasen İkinci Lig'deki İstanbulspor hakkında olsa da, Basketbol Takımı Türkiye Basketbol 1. Ligi, Bayan Voleybol Takımı, ve Bisiklet Takımı Amatör Lig'deki İstanbulspor'a aittir.

İstanbulspor'un Avrupa'daki en büyük başarısı 1997-1998 sezonunda UEFA Intertoto Kupasında Yarı Final'dir. Fransız temsilcisi Olympique Lyon ile Yarı Final'de karşılaşan İstanbulspor, ilk maçtan 2-1 üstün ayrılmasına rağmen rövanş maçında istediği skoru bulamayınca Final oynama hakkını kaybetti. 1998-1999 sezonunda UEFA Kupasında 2. Eleme Turunda Arges Pitesti ile eşleşen Boğalar, rakibine deplasman golü nedeniyle elenerek o sezon Avrupaya erken veda etti.

İstanbulspor’un U21 futbol takımıdır. Takım 21 yaş altı futbolcularından oluşur.

Kadroda, U21 Ligi statüsünde 21 yaşından büyük sporcu bulundurma hakkı vardır. Yasalar dahilinde en az üç yıldır Türkiye'de yaşayan 19 yaşından büyük iki yabancı futbolcu da istendiği takdirde alınabilir. Takımın teknik direktörlüğünü Nevzat Aksoy yapmaktadır. Ancak takım ara ara oynadığı bu ligde şu an için mücadele edememektedir.

İlk okul amblemi 1915-1916 yıllarında tasarlanmıştır. Amblem İstanbul Sultanisi'nin ilk harfleri 'elif', 'sin' , gül, yıldız ve hilal'den oluşmaktadır. Bu amblem daha sonra 1917 de okul mezunu Nejat Sirel tarafından değiştirilir. Sirel tasarımında "gül" sembolünü kaldırmıştır.

Okul amblemine son şekli Orhan Omay tarafından verilmiştir. Orhan Omay kendisiyle yapılan röportajda, son yaptığı tasarımda İstanbul'un İ'sini; Lisenin L'sini ve lisenin izci grubunun adı olan Sakarya'nın S'sini; ay ve yıldızla bir arada yeniden tasarladığını ifade eder. Günümüzdeki arma 1970'ten bu yana kullanılmaktadır.

Balkan Savaşı’nın hemen ardından Birinci Dünya Savaşı başlayınca Karaköy’de bulunan Saint Benoit Lisesi’ne hükümet el koyar ve okul binası İstanbul Sultanisi’ne tahsis edilir.1918 yılına kadar bu binada eğitimine devam eden okulun bir bölümü savaş yıllarında hastane olarak kullanıldığından duvarlar zamanın hastane rengi olan sarıya boyanır. 1915 yılında Çanakkale Savaşı’nın başlamasıyla 50 İstanbul Sultanisi öğrencisi, vatanlarını savunmak için gönüllü olarak savaşa katılırlar. Ancak 18 Mayıs’ı 19 Mayısa bağlayan gece saat 03.30 da, II. Tümene bağlı öğrencilerin hepsi Kabatepe’de şehit düşerler. Öğrencilerin şehit olduğu haberi okula ulaşınca, okul koyu bir yas havasına bürünür. Geride kalan öğrenciler matemlerini dile getirmek için şehit arkadaş ve ağabeylerinin anısına pencere pervazlarını ve kapıları siyaha boyarlar. Okulun renklerin böylece sarı - siyah olarak benimsenir. Bu iki renk, o tarihten bugüne kadar dayanışma ve beraberliğin simgesi olacaktır.

Böylece sarı-siyah okulun simgesi halini alır. Okulun içinden doğan İstanbulspor da renk olarak sarı-siyahı benimser. İstanbulspor, armadaki renkleri eğitim kurumlarından farklı olarak zemin sarı, arma siyah olarak kullanılmaya başlar.

Kurulduğu günden 1980'li yıllara kadar geniş bir kitleye sahip olan İstanbulspor, uzun süre Süper Lig'de yer alamayınca bu kitleyi kaybetti. Ancak 1990'lı yılların başında 1.Lig'e emin adımlarla gitmesiyle birlikte yeniden bir taraftar oluşumu kazanmıştır. İstanbulls adı altında 1990'lı yıllara dayanan süreçte birleşen grup, 2015 yılı itibarıyla tamamen bu grup ismi ile maçlara gitmektedir. Ayrıca İstanbulspor Basketbol takımının maçlarına giden Elit Tayfa grubu da mevcuttur.









1959-1967, 1968-1972, 1995-2005
1967-1968, 1972-1975, 1981-1984, 1992-1995, 2005-2008, 2017-
2008-2010, 2015-2017
1975-1979, 1984-1992, 2010-2015
1926-1959, 1979-1981



</doc>
<doc id="199431" url="https://tr.wikipedia.org/wiki?curid=199431" title="Coulomb yasası">
Coulomb yasası

Coulomb yasası, ya da Coulomb’un ters kare yasası, bir fizik kanunudur. Elektrik yüklü tanecikler arasındaki elektrostatiği tanımlar. Bu kanun 1785'te Fransız fizikçi Charles Augustin de Coulomb tarafından yayınlanmıştır ve klasik elektromanyetizmadaki önemli bir gelişmedir. Isaac Newton'un Newton'un evrensel kütle çekim yasasına benzer. Coulomb kanunu Gauss kanunundan ve "vice versa"(bahsi geçen hadisenin tam tersinin de geçerli olduğunu anlatmak için kullanılır)"dan" türetilmiştir. Kanun elektromanyetizmin prensibi durumuna gelmiştir.

Antik Akdeniz toplumlarında, kehribar çubuğunun kedi kürküne sürtüldüğünde tüy gibi hafif nesneleri çektiği bilinirdi. MÖ 600'de Miletli Thales statik elektrik üzerine bir takım gözlemler yaptı. Gördüğü şeyi, sürtünmenin mıknatıs görevi gördüğüne yordu. Buna karşın manyetit gibi minerallerin sürtünmeye ihtiyacı yoktu. Thales, bu çekim olayının manyetik alandan dolayı olduğu konusunda yanılıyordu fakat bilim daha sonra manyetizma ve elektriklenme arasında bir bağlantı olduğunu kanıtladı. Elektrik 17. Yüzyıla kadar bir merak olarak kalmıştır. Ardından William Gilbert adında bir İngiliz bilim adamı, mıknatıs taşını kehribarla sürterek oluşan statik elektrikle ilgili elektrik ve manyetizma hakkında araştırmalar yaptı ve bilime Latince bir kelime kazandırdı: "electricus". Electricus küçük objelerin sürtündükten sonra birbirini çekme özelliği anlamına geliyordu. Bu kelime İngilizce’de "electric" ve "electricity" kelimelerini çağrıştırıyordu ve Thomas Browne’ nin 1646’da kurulmuş olan Pseudodoxia Epidemica’sının ilk baskısında görülmüştü.
18. Yüzyılın ilk araştırmacıları, elektriksel kuvvetin yerçekim kuvveti olayında olduğu gibi(ters kare yasası) uzaklıkla azaldığını saptamışlardır. 
Elektrikle yüklenmiş olan küreler üzerinde yapılan deneylere dayanarak, İngiliz bilim adamı Joseph Priestley ise elektriksel kuvvetin ters kare yasasına uyduğunu ileri süren ilk kişiydi. Fakat bu konunun detaylarına inemedi.
1769’da İskoç fizikçi John Robison, yüklü iki cismin birbirini itmesi olayının aynı işaretli yüklerle olduğunu deneylerinde gözlemlediğini duyurdu.
1770'lerin başında İngiliz bilim adamı Henry Cavendish, yüklü iki cismin arasındaki kuvvetin bağlı olduğu yük ve uzaklık olgusunu keşfetmişti fakat bu keşfi hiçbir yazılı kaynakta yer almamıştı.
Sonunda 1785’de Fransız fizikçi Charles-Augustin de Coulomb, elektrik ve manyetizma hakkında yazdığı ilk üç raporunda bu kanunun kendi kanunu olduğunu belirtti. Yayınlanan bu raporlar elektromanyetizmanın temeli sayılmıştır. Charles-Augustin de Coulomb yüklü cisim arasında itme ya da çekmeyi saptamak için burulma teraziyi kullanmıştır. Daha sonra noktasal iki yükün arasındaki elektriksel kuvvetin yükle doğru, uzaklığın karesiyle ters orantılı olduğunu saptamıştır.

Coulomb yasası der ki:

Coulomb kanunu aynı zamanda basit bir matematik eşitliği gösterir. 
Elektromanyetik teori açıklanırken genellikle Uluslararası Birimler Sistemi kullanılır. Kuvvet Newton (birim) ile ölçülür, yük coulomb ile ve uzaklık metre birimiyle ölçülür. Coulomb sabiti formula_8 ile gösterilir. formula_9 yalıtkanlık sabitidir ve birimi C m N. Ve formula_10 bağıl yalıtkanlık sabitidir. 
Elektrik alanın birimi ise birim metredeki voltdur. 

Elektrik alanı bir vektör alanıdır. Coulomb kuvveti, uzaydaki her test yükü ile bağdaştırılır. Daha basitçe, elektrik alanı basit bir noktasal yük kaynağı üretilir. Coulomb kuvvetinin büyüklüğü ve yönü formula_11 , formula_12 test yükü üzerindeki, formula_13 elektrik alanına bağlı olarak, formula_14 eşitliği ile bulunur. Elektrik alanı çizgileri düz çizgilerdir ve pozitif yüklü cisimde, cismin merkezinden dışarı doğru iken, negatif yüklü cismde çizgiler dışarıdan cismin merkezine doğrudur. 
Elektrik alanı formula_13 Coulomb yasasından türetilir. Boşlukta bir test yükü ve noktasal yük kaynağı seçildiğinde, oluşan elektrik alanı noktasal yük kaynağı tarafından oluşur ve formülüze edilmiş şekli ise:

2012’nin sonunda, INFN'nin deneycileri, elektron demeti ile algıçlar arasındaki kuvvetin yayılmasında gecikme olmadığını gösterdi. Deney sonucun doğruluğunun kanıtlanması halen beklenmesine rağmen, Aberasyon Coulomb yasasında geçerli olmadığını gösterdi.
Coulomb yasasının geçerli olma koşulları, yüklerin hareketsiz kalması ve çok yavaş hareket etmeleridir. Bu koşullar elektrostatik yaklaşım olarak bilinir. Hareket yer aldığı zaman, iki yükün oluşturduğu kuvveti manyetik alan değiştirir. 
Coulomb yasası, atomun çekirdeğindeki pozitif yük ile elektronlardaki negatif yük arasındaki kuvveti de tanımlamaktadır. Bu yasa genel olarak, molekülleri oluşturan atomlar arasındaki kuvvet, sıvı ile katı formundaki maddeleri oluşturan atomlar ve moleküller arasındaki kuvveti açıklar. İyonlar arasındaki uzaklık arttıkça, çekim enerjisi sıfıra yaklaşır. Farklı işaretli yüklerin büyüklükleri arttıkça enerji artar.




</doc>
<doc id="199433" url="https://tr.wikipedia.org/wiki?curid=199433" title="Klymene">
Klymene

Klymene, Okeanos ile Tethys'in kızı. Apollon bu kıza gönül vermişti. Bu birliktelikten Phaeton doğdu. Ayrıca Iapetos'un karısı Atlas'ında bulunduğu on üç çocuğunun annesidir.


</doc>
<doc id="199437" url="https://tr.wikipedia.org/wiki?curid=199437" title="Taşköprü">
Taşköprü




</doc>
<doc id="199450" url="https://tr.wikipedia.org/wiki?curid=199450" title="Hacamat">
Hacamat

Hacamat (Arapça: حجامة, Hijamah, hajamat), deriden ufak ensizyonlardan vakum yolu ile kan alınmasıdır. Genellikle iki omuz arasından, sırttan, başın arka tarafından yahut vücudun herhangi bir yerinden bardak veya boynuzla alınır. Argoda hafif yaralama olarak kullanılmaktadır.

Hacamat yönteminden, Milattan önceki dönemlerden kalma Hint tıp yöntemleri olan Ayurveda metinlerinde bahsedilmiştir. Antik dönemlerde Mezopotamya, Mısır ve Yunanistan'da uygulanmıştır.

Hacamat derinin bir neşter yardımıyla çizilip ağzı geniş olan bir bardak, boynuz ya da şişe gibi aparat ile oluşturulan emme gücüyle kanın çekilmesi şeklinde yapılır. Çay bardağı ve yakılan bir pamuk ile aynı emici basınç gücü de oluşturulabilir. Geleneksel olarak ağrı, sızı veya hastalık olan organa yakın yerlere yapılır. İlk seferde üst sırt bölgesindeki bazı noktalara yapılması tavsiye edilir, kafa'ya yapılması tavsiye edilmez.

Kronik obstrüktif akciğer hastalığı gibi bazı hastalıklarda sekonder olarak meydana gelen hipervolemi yüzünden başağrısı ve solunum-dolaşım sıkıntısı çeken hastalar uzman doktorun önerisi ile önerilen miktarda kan aldırırlar ise bu şikayetleri ile ilgili rahatlama yaşarlar.

Hacamat, deneysel çalışmaların yetersiz olması yüzünden modern tıpta kullanılmamaktadır. Kan vermenin de hacamat ile benzer etkide olduğu söylenebilirse de ayrı bir yöntem ve tedavidir. Hacamatta kılcal damarlar üzerinden kan alınmaktadır. Kan verme işleminde ise venöz kan verilmektedir.

Spekülatif iddialar, modern tıbbi araştırma ve kanıtlara dayanmayan hacamatla ilgili iddialar, yaşlı eritrositlerin ve toksinlerin vücuttan temizlenmesi, ağır metallerin vücuttan uzaklaştırılması, ve belirli mevsimlerde hacamat yapılması gibi konuları içerir.

Kansızlık, demir eksikliği, tansiyon düşüklüğü olan kişilerde, demir eksikliği ve beslenme problemleri nedeniyle dikkat eksikliği ve zihinsel yetersizlik yaşayanlarda akıtılan kan volümüne bağlı olarak durumu ağırlaştırabilir. Steril şartlarda yapılmayan uygulamalar hepatit B (HBV), HIV gibi tedavisi güç hastalıkların kişiye bulaştırılmasına yol açabilir. Dolayısıyla eldiven kullanılmalı, neşter yerine tek kullanımlık ustura başı kullanılmalı, bardaklar da bir daha kullanılmamak üzere uygun bir şekilde elden çıkarılmalıdır. Çocuklarda, yaşlılarda, hamile veya menstruasyon dönemindeki kadınlarda, metastatik kanser hastalarında, kemik ve kas problemleri olan kişilerde kontrendikasyon düşünülmelidir. Ayrıca DVT (Derin Ven Trombozu) rahatsızlığında da hacamatın uygulanmaması gerektiği bildirilmektedir.

Hacamat, İslam dininde Muhammed'in tavsiye ettiği bir sünnet olarak kabul görür. Çeşitli hadisler buna kaynak gösterilir:




</doc>
<doc id="199452" url="https://tr.wikipedia.org/wiki?curid=199452" title="Mem û Zîn">
Mem û Zîn

Mem ve Zîn, (Kürtçe: Mem û Zîn), Ahmed-i Hani'nin (Kürtçe: Ehmedê Xanî) 1692 yılında yazdığı ünlü manzum eseri. Kürtçe'nin Kurmanci lehçesi ile yazılmıştır.

Birbirine aşık olan ancak kavuşamayan iki gencin trajik öyküsünü anlatır. Bu hikâye milattan çok önceden bu yana halk arasında söylenen ve mitolojik nitelik kazanan bir destandır. Yazılı edebiyata kazandıran Ahmed-i Hani bu destandan ilham alarak o hikâyeyi kendi çağının yaşantısına göre somut bir kalıba dökmüş, çağdaş bir üslupla yazmıstır. Bu suretle hem destanı kaybolmaktan kurtarmış, hem de insanlığa ölmez bir eser armağan etmiştir.

Bu eserde Mem ve Zîn'in aşkı etrafında çağının yaşantısını, o zamanın sosyal, kültürel ve idari durumunu da güçlü bir maharetle tasvir etmiştir.

İyiliği, doğruluğu, suçsuzluğu, zayıflığı ve çaresizliği Mem ve Zîn'in şahsında toplayarak; kötülüğü, dalkavukluğu, fitneciliği ve ikiyüzlülüğü de Bekir karakterinde somutlaştırarak gözler önüne sermiştir.




</doc>
<doc id="199459" url="https://tr.wikipedia.org/wiki?curid=199459" title="Kara Delikler ve Bebek Evrenler">
Kara Delikler ve Bebek Evrenler

Kara Delikler ve Bebek Evrenler ya da özgün adıyla Black Holes and Baby Universes and Other Essays, Profesör Stephen W. Hawking'in bir popüler bilim kitabıdır. Kitap, yazarın "kara delikler termodinamiği" hakkında sunuşlarının bir derlemesi olmasına karşın, yapıtında kuvantum mekaniği, genel görelilik kuramı ve özel görelilik kuramı gibi konular hakkında da açıklamalar bulunur.
Kitap ayrıca Profesör Hawking'le yapılan bir söyleşiyi de içerir.


</doc>
<doc id="199475" url="https://tr.wikipedia.org/wiki?curid=199475" title="Boxer (dergi)">
Boxer (dergi)

Boxer, Türkiye'de aylık yayımlanan bir erkek dergisiydi. "Boxer", FHM, GQ ve Esquire ile birlikte Türkiye'de yayınlanan dört erkek dergisinden en çok satanıdır. Dergi yayın hayatına 2004 yılının Temmuz ayında başlamıştır. Öncesinde Acun Ilıcalı, Hıncal Uluç, Deniz Akkaya, Okay Gönensin, Kanat Atkaya ve Haşmet Babaoğlu gibi isimlerin yer almıştı. Aralık 2013 sayısının yayımlanmasının ardından yayın hayatına ara veren dergi, Ocak 2016'da eski yazarlarından Emir Ekşioğlu tarafından Japon medya devi Nikkei'den satın alınmıştır. Yayın hayatına tekrar dönmek için yenilenme aşamasındadır. Dergi aynı zamanda fotoğraf çekimleri ve röportajlarıyla da ünlüdür.



</doc>
<doc id="199500" url="https://tr.wikipedia.org/wiki?curid=199500" title="Arif Sezer">
Arif Sezer

Arif Sezer, (1948, Ceyhan, Adana, Türkiye) Türk iktisatçı, öğretmen, çiftçi, sanayici.

20. ve 21. Dönem DSP Adana Milletvekili olarak TBMM'ye girdi ve Orman Bakanı olarak görev yaptı.

Adana İktisadi ve Ticari İlimler Akademisi mezunudur. Türk Tarım Makinaları Birliği (TARMAKBİR) Başkanlığı da yaptı.

Bakanlığı döneminde orman yangınları ile mücadeleye önem verdi. 1999 yılında Bakanlık bünyesine 24 adet helikopter alımını gerçekleştirdi.

8 Nisan 2002 tarihinde DSP'den istifa etti ve 26 Ağustos 2002 tarihinde YP'ye katıldı. Yurt Partisi Merkez Yürütme Kurulu Üyeliği görevinde de bulundu. 2011 yılında CHP Adana 7. sıra milletvekili adayı oldu. 2014 yerel seçimlerinde Ceyhan ilçe belediye başkan adayı oldu.

Evli ve 3 çocuk babasıdır.


</doc>
<doc id="199508" url="https://tr.wikipedia.org/wiki?curid=199508" title="Rıza Tüzün">
Rıza Tüzün

Rıza Tüzün (1920, Pazarcık - 12 Nisan 1979, İstanbul), Türk tiyatro ve sinema oyuncusu.

İstanbul Erkek Lisesi ve İstanbul Üniversitesi Hukuk Fakültesi'nde öğrenim gördü.
On dört yaşında ilk kez sahneye çıktı. 1952'ye kadar çeşitli özel tiyatro topluluklarıyla çalıştı. "Dekbazlık" adlı oyunla dikkat çekti. 1952'de İstanbul Şehir Tiyatroları'na girdi. 250'nin üzerinde oyunda rol aldı. Birçok filmde Ali Şen'i ve Nubar Terziyan'ı seslendirdi. Ayrıca filmlerde oynadı.




</doc>
<doc id="199514" url="https://tr.wikipedia.org/wiki?curid=199514" title="Ogün Samast">
Ogün Samast

Ogün Samast (d. 1990, Trabzon) 19 Ocak 2007 tarihinde, İstanbul'un Osmanbey semtinde Halaskargazi Caddesi üzerinde "Agos" gazetesi binası önünde gazeteci Hrant Dink'i Yasin Hayal'in azmettirmesiyle öldüren kişi.

Samast'ın ailesi Trabzon ilinin Düzköy ilçesindendir. Ebeveynleri birbirinden ayrı yaşıyorlardı. Ortaokul mezunu olan ve lise birinci sınıftan okulu bırakan Ogün Samast'ın girdiği işlerden uzun zaman geçmeden ayrıldığı belirtildi Samast, ailesi tarafından "sakin ve uysal" biri olarak tanımlanırken, arkadaşları arasında "agresif ve kavgacı" olarak tanınırdı, hatta bu agresif tavrı yüzünden girdiği yerel bir futbol takımından atılması olayına parmak basılır. Ayrıca, polis raporunda Samast'ın internet üzerinde çok vakit geçirdiği ibaresi yer alır.

Hrant Dink, 19 Ocak 2007 tarihinde gazete bürosunun yanında üç el ateş edilerek öldürüldü.

Ogün'ün babası Ahmet Samast, oğlunu televizyonda cinayet zanlısı olarak görünce hemen polisi arayıp oğlunu ihbar etti. 20 Ocak 2007 tarihinde, olaydan 36 saat sonra Samsun Otogarı'nda Trabzon'a gitmek üzereyken, jandarmalar tarafından yakalanarak gözaltına alındı. Dönemin başbakanı Recep Tayyip Erdoğan, yaptığı açıklamada katil zanlısının olayda kullanılan silahla birlikte ele geçirildiğini söyledi.

Anadolu Ajansı'nın belirttiğine göre Samast cinayeti işlediğini itiraf etti ve hiçbir pişmanlık duymadığını söyledi. Daha sonraki mahkeme süreçlerinde Emin Çölaşan'ı şu ifadelerle suçlamıştır: “Peki beni bu sürece getirenler nerede, kim onlar? “Damarlarımda cahillik aktığı ilk gençlik yıllarında ben nereden bilirdim Agos Gazetesi’ni, nereden tanırdım Hrant Dink’i, Ermeni nedir, tarih nedir, hiç bilmezdim. Ortaokul mezunu yurdun çocuklarından bir tanesiydim. Benim de hayallerim vardı. Deniz kenarında gün batımını melisa düşleri eşliğinde karşılamak, yarimin karşısında terlemekti hayallerim. Dıştan açılan mavi çelik kapı, içten açılan demir parmaklıklı pencere, bir avuç gökyüzünü hapseden çelik teller eşliğinde yalnızlığın bile yalnız olduğu demir duvarları hayal etmiyordum. Ta ki eski sabıkalı, Yasin’in bana internetten gösterdiği manşetler ve okuttuğu yazılarla bana baskı oluşturarak beni sürüklediği kin ve nefret girdabında kaybolmamla başladı olaylar. Yaşarken tuz katmazlar aşına, methiyeler düzerler mezar taşına diyor Ziya Paşa, ‘vatan haini, utanmaz Ermeni’ diye manşetleri ben mi attım? Adamın yazdığı yazının bir bölümünü cımbızla alıp provokatörlük yapan ben miydim? Bu manşetler ve bu yazılar yüzünden mahkeme köşelerinde Dink’i ve Orhan Pamuk’u süründüren halkımızın önüne bunlar ‘vatan haini, devlet düşmanı, bizi küfreden bizi aşağılayan, bölmeye çalışanlar işte bunlar’ diye hedef gösteren ben miydim? Televizyon tartışmalarında parmaklarını sallayarak yok mu bunları vuracak vatan evladı diye içindeki nefreti kusan ben miydim? O manşetler atılmasaydı, Emin Çölaşan o yazıyı cımbızla çekip yazmasaydı bunların hiçbir yaşanır mıydı? Bunlar bilmezler mi yurdumdaki cahil ve milli duyguları kullanılmaya bu kadar açık olan gençlerimizden birinin bir kötülük yapacağını? Bilirler amaç da o zaten. Benim yaşımda 10 genci okutun o manşetleri, gösterin o yazıları, arkadan eski bir sabıkalı korkutsun gaza getirsin tümü benim yaptığımı yapar. Yapmadı mı ne çabuk unutuyoruz. Ben kurban oldum başkaları olmasın. Ben buradayım, bunları yazanlar nerelerde? Beni teşvik eden Emin Çölaşan nerede? Bu manşetleri atan gazetelerin yönetici ağabeyleri nerede? Bugün yalılarında Petrus Şarabı içip ruhlarındaki gestapoların onlara gösterdiği yeni hedef ve kurbanlarını arıyorlar. Emin Çölaşan’dan, bu manşetlerini atanlardan şikayetçiyim ‘Hrant için, adalet için’ diye bağıranlar bu sesimi duyun. O manşetleri döviz yapın onları taşıyın. Ben üzerime düşeni yaptım gözümdeki çöpü çıkarttım. Siz de çıkartın ifadelerimde söylüyorum. Onu gördüm vurmaktan vazgeçtim. İki yumruk atacaktım, aklıma Yasin geldi korktum, aklıma o manşetler, o yazılar geldi, ne yaptığımı dahi hatırlayamayacak hale geldim. Bugün olsa tartışırdım, konuşurdum, belki de ben haklı çıkardım. Ama o yazılar olmasaydı, bu yaşananlarda olmayacaktı. Özgür basın o günlerdeki manşetlerini bir hatırlayın, bir hatırlatın neden suskunsunuz. ‘Güvercin’ diye manşet atanlar değil miydi, vatan haini diye manşet atanlar. ‘Hepimiz Ermeniyiz’ diye döviz taşıyanlar o yazıları yazanlar değil miydi? Kin ve düşmanlığın kazanına odun taşıyanlar, bunları yazacak yok mu, bunları yargılayacak yok mu. ‘kral çıplak evet kral çıplak diyor’ bu çocuk. Bu manşetleri atanları, yazılan yazanları araştıracak yok mu? Asıl suçlu onlar, ben masumum. O mazlum, ben cezamı çekiyorum, ama o yazıyı yazan, o manşetleri atanlar asıl siz suçlusunuz. Er ya da geç ışık sizi aydınlatacak ve bu gizlendiğiniz karanlıktan çıkacaksınız”.

Suç işlerken 17 yaşında olması sebebiyle Çocuk Mahkemesinde yargılandı ve 22 yıl 10 ay hapis cezası aldı..


</doc>
<doc id="199515" url="https://tr.wikipedia.org/wiki?curid=199515" title="Tütünbank">
Tütünbank

Tütünbank, Türkiye bankası.

1980'de Yaşar Holding'in iştirakleri arasına giren ve yapısal değişiklik geçiren kuruluş, şube sayısını arttırarak yöresel banka olmaktan çıktı. 1982'de sermayesini 6 milyar liraya, mevduatını 7 milyar 349 milyon liraya, toplam kredi miktarını 6 milyar liraya, şube sayısını 34'e çıkardı. 1983'te bankacılık hizmetlerine ek olarak müşterilerine sigortacılık hizmeti de sunmaya başladı. Ayrıca menkul kıymetler piyasasına girerek hisse senedi ve tahvil satışlarında belli başlı kuruluşlardan biri durumuna geldi. Tütünbank, bazı bazı büyük ticaret ve sanayi kuruluşlarına da ortak oldu.


Yaşarbank


</doc>
<doc id="199516" url="https://tr.wikipedia.org/wiki?curid=199516" title="Ben Jonson">
Ben Jonson

Jonson Ben, (gerçek ismi "Benjamin Jonson") (11 Haziran 1572 - 6 Ağustos 1637), 17. yüzyıl İngiliz oyun yazarı, şair, oyuncu ve eleştirmen.

İngiltere'nin ikinci büyük tiyatro adamı (Shakespeare'dan sonra) olarak kabul edilir. Yaşamının İngiltere'de oyuncu ve yazar olarak adını duyurana kadarki bölümü hakkında pek fazla bir şey bilinmemektedir. 1598 yılında "Every man in his humour" adlı komedisi William Shakespeare'in kurduğu tiyatro topluluğu tarafından oynanmıştır. Shakespeare ile Jonson özel yaşamlarında da birbirlerinin yakın arkadaşlarındandır. 1604 yılında I. James tarafından saraya çağrılmış bu işte 20 yılını harcamıştır, artık sarayda gözden düşünce yeni komediler yazmaya karar vermişse de eski gücünü yitirdiğini farketmiştir. Hayatının bir kısmına 2011 yapımı Anonymous filminde değinilmiştir.





</doc>
<doc id="199522" url="https://tr.wikipedia.org/wiki?curid=199522" title="Kozmos Evrenin ve Yaşamın Sırları (kitap)">
Kozmos Evrenin ve Yaşamın Sırları (kitap)

Kozmos, Carl Sagan'ın, içerik olarak aynı isimli TV dizisine benzeyen, fakat ayrıntılarda daha detaya giren, bir popüler bilim kitabıdır. Yazar bu kitabında, her seviyeden okurun astronomi, astrobiyoloji ve astrofizik konusunda daha iyi bilgilenmesini amaçlar. Resim ve görsellerle bezenmiş kitap, astronomi ve uzaydan bahsederken aynı zamanda tarih boyunca insanlığın evreni nasıl algıladığını da anlatır.


</doc>
<doc id="199543" url="https://tr.wikipedia.org/wiki?curid=199543" title="Zonguldak Fen Lisesi">
Zonguldak Fen Lisesi

Zonguldak Fen Lisesi 'nin temeli, dönemin valisi Sayın Sami Seçkin'in yoğun katkıları 
ile 18 Eylül 1995 tarihinde atılıp, 29 Ağustos 1996 tarihinde tamamlanarak 23 Eylül 1996'da Eğitim öğretim yılına başlamıştır. Her sene 120 kişi alır. Hemen karşısında Zonguldak Atatürk Anadolu Lisesi vardır.

Zonguldak Atatürk Anadolu Lisesi'nin arkasında Öğrenci yurdu bulunmaktadır. Yemekhanesi 300 öğrenciye yemek verecek kapasiteye sahip olup, yakın okul öğrencileri de okulun yemekhanesinden yararlanmaktadır.
Öğrenci yurdu ikisi erkek öğrenciler için, biri kız öğrenciler için olmak üzere 3 bloktan oluşmaktadır. Öğrencilerin ders çalışabilmesi için 6 etüt salonu bulunmaktadır.



</doc>
<doc id="199546" url="https://tr.wikipedia.org/wiki?curid=199546" title="Zonguldak Mehmet Çelikel Lisesi">
Zonguldak Mehmet Çelikel Lisesi

Mehmet Çelikel Lisesi Zonguldak'ta 1938 yılında Mehmet Çelikel tarafından kurulan Türkiye'nin ilk bağış okulu unvanına sahip lisesi.

Lise 1938 yılında Mehmet Çelikel tarafından Türkiye'nin ilk bağış okulu olarak 120.000 TL'ye yaptırılmıştır. Üç katlı olan yapı bünyesinde 13 derslik, 1 öğretmenler odası, 1 kütüphane, 1 laboratuvar sekreterlik, idareci, konferans salonu, beden eğitimi salonu, iş idaresi odası, hizmetli odası, kantin ve yemekhane bölümleri bulunmaktaydı. Bu eğitim kurumu 1960'lı yıllara dek Zonguldak Merkez, Çaycuma, Devrek, Karadeniz Ereğli ve Bartın'ın tek lisesi olma özelliğini korumuştur. 1980'li yıllarda Millî Eğitim Bakanlığı tarafından yaptırılan bir ek bina ile eğitim serüvenini sürdüren lise, eğitime ayrılan ulusal kaynakların daraldığı dönemlerde maddi sıkıntı çekmemek adına mezunlarından destek görmüş ve 1988 yılında kurulan Mehmet Çelikel Lisesi Eğitim Vakfı yardımıyla maddi destek sağlamaya başlamıştır.

Okulun toplantı ve spor salonu olarak kullanılan bölümünde eski mezunlardan Köksal Toptan'ın Millî Eğitim Bakanlığı döneminde bir kapalı spor salonu yaptırılmıştır.

Eğitime yaptıkları katkılarla ülke çapında tanınan ve aralarında Kabataş, Haydarpaşa, İstanbul Erkek, Galatasaray ve Vefa liselerinin vakıf yöneticilerinin de bulunduğu bir topluluk Türk Eğitim Vakıfları Dayanışma Konseyi'ni (TEVDAK) kurmuştur. Konsey başkanlığına Feyyaz Tokar seçilmiştir.

Mehmet Çelikel Lisesi 1992 yılında bünyesine hazırlık sınıfını da katarak dört yıllık okul konumuna geçmiştir. Bu modelin uygulaması ise 1998 yılında lisenin Anadolu Lisesi statüsü kazanmasıyla son bulmuştur. Eğitim kurumunun ülkenin ilk bağış okulu olduğu gerçeğini dikkate alan Millî Eğitim Bakanlığı, Anadolu Lisesi statüsü kazanan okullarda yapılması zorunlu ad değişikliğini Mehmet Çelikel Lisesi'ne uygulamamıştır.

Zemin katlardaki sınıflarda sağlıklı bir ortamda ders yapılamadığından, Mehmet Çelikel Lisesi Vakfı, okulun sol tarafındaki boş araziye 8 derslik, bilgisayar laboratuvarı, 400 m'lik çok amaçlı bir salonu içeren ek binayı hazırlık sınıfları ve bilgisayar merkezi adı altında hayata geçirmiştir. Kuruluşunda (1996) beden eğitimi salonu olan, daha sonra sınıflar haline dönüştürülen, hazırlık sınıfları ve bilgisayar merkezi hizmete girdikten sonra depo olan ve terk edilen bölüme Çelikel Lisesi mezunlarının adları yazılmış ve satışa çıkarılan koltuklardan elde edilen gelir vakfın desteğiyle 139 oturma gruplu Mehmet Çelikel Lisesi Kültür Merkezi'nin yapımında (1997) kullanılmıştır.

Vakıf, Mebrure Çelikel tarafından bağışlanan ödenekle fizik-kimya (1998) ve biyoloji (2000) laboratuvarlarını da kurmuştur. Okul görevlilerinden Salih Demir de öğretmenler odasının yeniden düzenlenmesine öncülük etmiştir. Mehmet Çelikel Lisesi Vakfı tarafından yaptırılan diğer bölümler ise kütüphane, satranç odası, resim atölyesi, müzik odası, avlu park ve açık hava basketbol salonudur.

2013 yılında vizyona giren "Kelebeğin Rüyası" adlı filmin ana karakterleri olan Muzaffer Tayyip Uslu ve Rüştür Onur Çelikel Lisesi mezunudur. Behçet Necatigil ise aynı lisede öğretmenlik yapan bir diğer isimdir.




</doc>
<doc id="199551" url="https://tr.wikipedia.org/wiki?curid=199551" title="Antipozitivizm">
Antipozitivizm

Antipozitivistik, Pozitivizm'in temel alınmadığı felsefi anlayıştır. Deney ve araştırmalara dayalı sonuçları değil, insani değerlere önem verir. Netice olarak insan için "iyi insan" önemlidir.


</doc>
<doc id="199555" url="https://tr.wikipedia.org/wiki?curid=199555" title="Sergio Osmeña">
Sergio Osmeña

Sergio Osmeña (9 Eylül 1878 - 19 Ekim 1961) Filipinli devlet adamı.

Birlikte çalıştığı yakın arkadaşı Manuel Quezon kadar önemli bir kişi olmakla birlikte Osmeña, Filipinlerin bağımsızlığa kavuşmasında ve Filipin hükümetinin sağlam bir temel üstüne kurulmasında önemli bir rol oynadı. Filipin meclisinin (1907-1916) ve Temsilciler meclisinin (1916-1935) sözcüsü oldu. Cebu'dan senatör seçilerek 1933'te, Hare-Hawes kesiminin bağımsızlık kanununun kabulüyle sonuçlanan Washington görüşmesini yönetti. Osmeña, 1935'te Commonwealth başkan yardımcısı, 1941'de ise Quezon ile birlikte başkan seçildi. 1944'te Quezon ölünce, onun yerine sürgündeki Filipin hükümetinin başkanlığına getirildi. Aynı yılın Ekim ayında Douglas Mac Arthur'un kuvvetleriyle Washington'dan anavatana döndü. Fakat Nisan 1946 başkanlık seçimlerini Manuel Roxas'a karşı kaybetti.


</doc>
<doc id="199569" url="https://tr.wikipedia.org/wiki?curid=199569" title="Osteopetroz">
Osteopetroz

Osteopetroz, kemiklerin taşlaşmasıyla beliren ve çoğu zaman aileden gelen hastalık.

Bu hastalıkta kemik maddesi artar ve ilik boşluğu daralır. Bunun sonucu olarak, kemik iliğinin azalmasıyla kansızlık başlar. Kemiklerin gevşemesiyle de kendi kendine birçok kırık meydana gelir.


</doc>
<doc id="199575" url="https://tr.wikipedia.org/wiki?curid=199575" title="Otlukbeli Dağı">
Otlukbeli Dağı

Otlukbeli Dağı, Erzincan'ın kuzeydoğusunda, bazı yüksek zirveleri 1.500 m'yi aşan dağ. Otlukbeli Savaşı, bu çevrede yapılmıştır.


</doc>
<doc id="199577" url="https://tr.wikipedia.org/wiki?curid=199577" title="Serbest hafıza">
Serbest hafıza

Serbest hafıza, Neo-spiritüalist terminolojide kullanılan bir terim olup, “ruhun şimdiki ve geçmiş yaşamlarına ait her şeyin kaydedilmiş olduğu, serbest şuurun bildiği ve kullandığı hafıza” olarak tanımlanır.

Neo-spiritüalist görüşe göre, insanın beyin organına bağlı olan ve klasik psikolojide hafıza adı verilen “bağlı hafıza” ile “serbest hafıza” kıyaslandığında aralarındaki farklar şöyle açıklanabilir:

Özellikle, rüyalar tarzında, bilincini kaybetmenin söz konusu olduğu marazi haller (koma, senkop, defeyans) sırasında, deneysel degajman halleri (somnambülizm, psikolojik ayrışma, dedublüman) sırasında meydana geldiği görülen, “hakiki hatırlamalar” da denilen “serbest hatırlama”ların (past-life recall) doğal ve kendiliğinden oluşabilen hallerde de meydana geldiğine rastlanmıştır.

Avrupalı metapsişikçiler serbest hatırlama fenomenlerini kriptomnezi (“gizli hafıza”) adı altında incelemektedir. Birçok metapsişikçi gibi, kimi zihinsel rahatsızlıkların önceki reenkarnasyonlardan kaynaklandığını düşünen Joan Grant ise 1960’lı yıllarda serbest hafızayı adlandırmak üzere “uzak-bellek” anlamına gelen far-memory terimini ortaya atmıştır. Geçmiş yaşamlara ait kayıtlara Teozofi’de akaşik kayıtlar adı verilir. Spiritüalistlere göre perispri’de bulunan geçmiş yaşam kayıtları, ruh ve fiziksel beden arasındaki irtibatı 7 kademeye ayıran Teozoflara’a göre ruhun kozal bedeninde bulunmaktadır. Eski Yunan tradisyonunda Mnémosyne çeşmesi öyküsüyle değinilen serbest hafıza kayıtları kimilerine göre dinlerde ve birçok inanç sisteminde kayıt melekleri sembolizmiyle ifade edilmiştir. Serbest hafıza kavramı Yoga-sutra’larda Chitta terimiyle ifade edilir. Chitta, Yoga-sutra’lara göre geçmiş reenkarnasyonların tüm ayrıntılarının ve karmik plan izlenimlerinin bulunduğu üst şuur ya da şuuraltıdır.


</doc>
<doc id="199587" url="https://tr.wikipedia.org/wiki?curid=199587" title="İlknur Bozkurt">
İlknur Bozkurt

İlknur Bozkurt (d. 16 Mayıs 1971, Bakırköy, İstanbul) Türk oyuncu, şarkıcı, sunucu.

Bakırköy Mustafa Necati İlkokulu, Bakırköy Şekerevler Cumhuriyet Ortaokulu, Bakırköy Lisesi'ni bitirdi. Yeditepe Üniversitesi Görsel İletişim Tasarımı Bölümü'nü 3. sınıfta bırakarak, Yeditepe Üniversitesi Radyo Sinema ve TV bölümünden mezun oldu (2009). İlk olarak 1986 yılında Barış Manço'nun Osman adlı parçasına çektiği klip ile oyunculuk hayatına başlamıştır daha sonra ise 1987 yılında Atilla Candemir tarafından yönetilen Kirli Sarı adlı TRT dizisinde oynayarak oyunculuk kariyerinde ciddi bir aşama kaydetti. Onu televizyona kazandıran bu diziden sonra ise, TRT nin 1989-1990 yapımı olan Orhan Kemal'in aynı adlı eserinden daha önce de Türkân Şoray'ın canlandırdığı Hanımın Çiftliği adlı dizide Güllü adındaki başrol karakterini canlandırarak oyunculuk hayatını sürdürdü. Bu dizi onu Türkiye'nin en popüler oyuncularından biri yaptı. Daha sonra 1992 yılında Osman Sınav'ın yönetmenliğini yaptığı Kapıları Açmak adlı sinema filminde Mehmet Aslantuğ'la başrolleri paylaştı. Aynı dönemde Türkiye'nin Millî mankeni olarak yurtiçi ve yurtdışı pek çok organizasyonda manken olarak görev aldı. Daha sonra Zontellektüel Abdullah adlı TRT dizisinde Necmettin Varlı yönetiminde Yaprak Özdemiroğlu ve Mustafa Avkıran ile başrolleri paylaştı. ATV'de Umut Dünyası, Show TV'de Kırmızı Kart Osman adlı proje'de Nurhan Damcıoğlu ve Cihat Tamer ile birlikte oynamıştır, TGRT'de Hüzün Çiçeği adlı projede Eşref Kolçak, Erol Taş ve Meral Orhonsay ile başrolleri paylaşmıştır. TGRT'de Süt Kardeşler adlı projede ise başrolü Ahmet Uğurlu, Kemal Kuruçay ve Tulu Çizgen ile paylaşmıştır. Türk Sanat Müziği eğitimi de almış olup Türkiye'nin pek çok ilinde bu konuda da çalışmalar yapmıştır. Ayrıca 2010 yılında hafta içi her gün 11:00 - 12:30 saatleri arasında Cem TV'de "İyi ki Kadınım" adlı kadın sorunlarını içeren programı hazırlayıp sunmuştur.


</doc>
<doc id="199604" url="https://tr.wikipedia.org/wiki?curid=199604" title="Zihin felsefesi">
Zihin felsefesi

Zihin felsefesi, zihin, zihinsel olaylar, zihinsel işlevler, zihinsel özellikler, bilinç ve bunların fiziksel bedenle, özellikle beyinle ilişkilerini inceleyen felsefenin bir alt araştırma koludur. Bedenin zihinle ilişkisi bakımından zihin-beden sorunu, zihnin doğası ve onun fiziksel bedenle ilişkili olup olmadığı gibi diğer sorunlara rağmen, zihin felsefesinin merkezinde yer alan bir sorun olarak görülmektedir.

Zihin felsefesinden önce, zihnin tanımlanması gerekir. Zihin, insan beyninin düşünme, algılama, muhakeme etme, duygu, davranışla ilgili süreçleri kapsayan etkinliklerinin toplamıdır. Ruhbilim felsefesiyle ortak konuları varsa da zihin felsefesinin özellikle uğraştığı kavramlar farklıdır. Günümüzde dil felsefesiyle birlikte en aktif felsefe dalı zihin felsefesidir. Bazı felsefeciler, zihin felsefesinin aynı zamanda beyin felsefesi olduğunu ileri sürmüşlerdir.

Guttenplan bir zihin haritası çıkarmıştır. Ona göre zihin ülkesinin üç temel unsuru vardır: Deneyimlemek, Tutum Takınmak ve Eylemek. Ona göre bütün zihinsel içerik(Anlam Coğrafyası) bu üç kategoride toplanır. Örneğin "Sıcak bir bardağı hissetmek", "Deneyimleme"ye girer; "Politik tartışmadan uzak durmak" "Tutum Takınma"ya, "Araba Kullanmak" ise "Eylemek" zihinsel coğrafyasının alanına girer. İnsanda bu üç kategori dışına taşan herhangi bir kavram, eylem ve tutum bulunmamaktadır.

İkicilik (dualism) ve tekçilik (monism) zihin-beden sorununun çözümüne yönelik iki büyük düşünce ekolüdür. İkicilik, Platon, Aristotales ve Hint felsefesindeki Sankhya ve Yoga ekollerine kadar geri götürülebilir. Ancak sorun en kesin olarak 17. yüzyılda Descartes tarafından formüle edildi. Töz ikiciler (substance dualist) zihnin bağımsız bir töze sahip olduğunu savunurlar. Nitelik ikiciler (property dualist) ise zihnin farklı özelliklere sahip olmakla birlikte ayrı bir tözü olmadığını iddia ederler.

Tekçilik (monism) ontolojik olarak zihin ve bedenin ayrı olmadığını iddia eder. Bu görüş Batı felsefesinde ilk kez MÖ 5. yüzyılda Parmenides tarafından dile getirilmiş, daha sonra 17. yüzyılda rasyonalist Baruch Spinoza tarafından da benimsenmiştir.




</doc>
<doc id="199605" url="https://tr.wikipedia.org/wiki?curid=199605" title="Coğrafya felsefesi">
Coğrafya felsefesi

Coğrafya felsefesi, coğrafyanın insan hissiyatına olan etkisini inceleyen bir felsefe dalıdır.


</doc>
<doc id="199606" url="https://tr.wikipedia.org/wiki?curid=199606" title="Fizik felsefesi">
Fizik felsefesi

Fizik felsefesi, modern fiziğin temelinde yatan felsefi soruların, madde ve enerjinin etkileşimini inceleyen felsefe dalıdır.

Başlıca soruları, uzam, zaman ve parçacıklar ile ilgilidir. Ayrıca evrenbilim, kuantum mekaniği, istatistiksel mekanik, etki ve tepki, determinizm, ve fizik kanunlarının doğası da ilgi alanıdır. Özellikle 20. yüzyılda kuantum kuramının gelişmesiyle evrenin doğasının belirlenimci mi yoksa belirlenemezci mi olduğu çokça tartışılmaktadır. Fizik gibi katı bir bilimin felsefeyle birlikte anılması şaşırtıcı gelebilr. Oysa dış dünyamızın zaman, enerji ve bunun gibi temel kavramları bulanıktır ve tanımlanmaları güçtür.

Günümüzde fizik felsefesi, bilim felsefesinin en etkin koludur.


</doc>
<doc id="199608" url="https://tr.wikipedia.org/wiki?curid=199608" title="Meta-felsefe">
Meta-felsefe

Metafelsefe veya meta-felsefe, felsefenin konusunun, metotlarının ve amaçlarının felsefesidir. Yani felsefenin felsefesidir.

Çoğu kişi tarafından felsefenin bir dalından ziyade, felsefenin işleyişinin bir parçası olarak görülür. Başlıca sorusu: "felsefe nedir?".


</doc>
<doc id="199611" url="https://tr.wikipedia.org/wiki?curid=199611" title="Teknoloji felsefesi">
Teknoloji felsefesi

Teknoloji felsefesi, teknolojinin doğası ve sosyal etkileriyle ilgilenen bir felsefe dalıdır. Antik Yunan'da ortaya çıkan teknoloji felsefesi, en eski disiplinlerden biridir. İnsanın araç- gereç yapımını ve bunların sonuçlarını sorgular. Teknolojinin insan toplumuna etkisini Aristoteles ilk defa ayrıntılı biçimde irdelemiştir. Orta çağdan sonra Francis Bacon'ın çalışmaları ardıllarına ışık tutar. John Dewey, Martin Heidegger, Karl Marx modern teknoloji felsefesine yeni yorumlar getirmiştir. Genellikle teknolojinin eleştirisi yapılmıştır. Heraklit ve Demokritus teknolojiyi doğanın taklidi olarak tasvir eder. Platon teknolojiyi tanrı sanatının imitasyonu olarak görür. Aristoteles doğanın imitasyonu açıklamasını kabul ederken: “Teknoloji(tekne, sanat) doğanın tamamlayamadığı işleri bitirebilir” demiştir. Heidegger teknolojiyi insan gelişiminin merkezi kabul ederken, en büyük tehlikeyi de oluşturduğunu söyler. Teknolojiyi İçeren Soru (Die Frage nach der Technik) adlı çalışmasında “çerçeveleme” adını verdiği işlevden söz eder. Buna göre teknoloji hayatı sarar ve bağışık hale getirir. Varlığı ve yokluğu hayati önemde tehlikeli ve kullanışlıdır.Neo-Ludizm ve anarko ilkelcilik gibi akımlar teknolojiyi kınar. Teknolojinin insanı çevreden ayırdığını ve doğayı yok ettiğini ifade eder. Bu akımlar basit yaşamı tavsiye ederken, doğayı yok eden teknolojiyi de kullanmamaya çağırır. Transhümanizm ve Tekno- gelişimcilik ise teknolojinin topluma faydalı olduğunu savunur.


</doc>
<doc id="199613" url="https://tr.wikipedia.org/wiki?curid=199613" title="Savaş felsefesi">
Savaş felsefesi

Savaş felsefesi, savaşları sıradan silah ve strateji konularının dışında inceleyen, savaşın anlamı ve kökeni, savaşın insanlık için anlamı ve savaş etiği felsefesidir.

Savaş felsefesinin bazı çalışma alanları, tarih felsefesi, siyaset felsefesi ve hukuk felsefesi ile örtüşür.


</doc>
<doc id="199617" url="https://tr.wikipedia.org/wiki?curid=199617" title="I. Dünya Savaşı'nda Asya ve Pasifik cepheleri">
I. Dünya Savaşı'nda Asya ve Pasifik cepheleri

Asya ve Pasifik Cephesi, I. Dünya Savaşı'nın kansız geçen bir cephesiydi. Cephedeki tek gerçek askeri harekat, Japonların Tsingtao saldırısıdır. Bunun yanında, bugünkü Papua Yeni Gine'deki Bita Paka ve Toma'da da küçük çaplı çatışmalar yaşanmıştır. Pasifik'teki diğer Alman bölgelerinde herhangi bir hareket gözlenmemiştir.

600 Alman ve 3.400 Çinliden oluşan güç tarafından korunan Tsingtao, Almanların bölgedeki en önemli üssüydü. Avusturya-Macaristan İmparatorluğu askerlerinin koruduğu hisar ise Alman donanması ve Avusturya-Macaristan donanmasına ait birkaç gemiyle desteklenmekteydi. Japonlar bölgeye 50.000 asker ve altı savaş gemisinden oluşan bir birlik gönderirken Britanyalılar savaşa 1.600 kişilik bir destek birliğiyle katılmışlardır.

Hisar 31 Ekim'de bombalanmaya başlanıp Japon İmparatorluk Deniz Kuvvetleri ve Kara Kuvvetleri 6 Kasım gecesi bir akın gerçekleştirmiştir. Hisar, bir gün sonra ele geçirilirken Almanların 200, Japon güçlerinin 1455 can kaybı olduğu açıklanmıştır.

Tayland hükümeti, müttefikleri Avrupa'daki son savaşlarında desteklemek amacıyla 1284 askeri bu cepheye yönlendirmişti. Bu askerlerin büyük bir kısmı Amerikan ve Britanyalılarla birlikte savaşmış ve en az 19'u ölmüştü. Bunun yanında, Fransız havacılık okullarına kabul edilen 95 askerin savaşta gerçekleştirilen hava akınlarına katılmış olabilecekleri düşünülmektedir.

I. Dünya Savaşı'na katılması Tayland'ın Milletler Cemiyeti'nin kurucu üyelerinden biri olarak tanınmasını sağlamıştır. Alman, Amerikan, Britanyalı ve Fransız yurttaşların Tayland hükümetine karşı sahip oldukları sınırötesi haklar hükümetin savaşa girmekten yana tavır almasını kolaylaştıran bir diğer etkendi. Birleşik Devletler bu hakkından 1921 yılında vazgeçmiş, Britanya ve Fransa da bu hakları 1925 yılında sonlandırmışlardır.

Tsingtao'daki Alman birlikleri deniz güçleri ve sömürge hükümeti tarafından sağlanan donanma personelinden oluşuyordu.

Birleşik Devletler'in savaşa girmesinin hemen ardından bir Alman savaş gemisi Guam'da ele geçirildi ve geminin mürettebatı savaşın ilk tutsakları olarak tarihe geçti.

Japonlar, müttefik güçleri Osmanlı ve Avusturya-Macaristan donanmalarına karşı desteklemek amacıyla 1917 yılında Akdeniz'e bir filo gönderdi. Japon muhribi Haziran ayında Avusturya-Macaristan denizaltısı U27 tarafından ağır biçimde yaralandı.

Amiral Graf Maximilian von Spee tarafından geride bırakılan SMS "Emden" müttefiklere ait ticaret gemilerini yağmaladı ve bunlardan otuzunu batırdı. Cocos Savaşı'nda HMAS "Sydney"'in yanında yer alan bu gemi yok edildi. Hellmuth von Mücke komutasındaki bir grup denizci Arap yarımadası üzerinden kaçmayı başardı.

Alman hükümeti, müttefiklerle birlikte savaşa girme yanlısı olan Duan Qirui'ye karşı Zhang Xun'un askeri darbe girişimini desteklemekle suçlanmıştır. Darbe girişiminin Temmuz 1917'de başarısızlığa uğramasının ardından Duan, bu durumu Almanya'ya karşı savaş açma bahanesi olarak kullanmıştır. Almanya hakkındaki daha ciddi bir iddiaya göre ise hükümet, Çin'in on bir yıl boyunca rakip hükümetler tarafından yönetilmesine parasal destek sağlamıştır.



</doc>
<doc id="199618" url="https://tr.wikipedia.org/wiki?curid=199618" title="Tokaçlı, Altınözü">
Tokaçlı, Altınözü

Tokaçlı mahallesi Hatay ilinin Altınözü ilçesine bağlı olan mahalle.

Eski adı Yonta/Cünte'dir.

Hatay iline 26 km, Altınözü ilçesine 2 km uzaklıktadır. Rakımı 355 m dir.

Mahallenin ekonomisi tarım ve hayvancılığa dayalıdır.

Mahallede ilköğretim okulu vardır ama taşımalı eğitim uygulanmaktadır. Mahallenin içme suyu şebekesi ve kanalizasyon şebekesi vardır. PTT şubesi yoktur ancak PTT acentesi vardır. Sağlık ocağı ve sağlık evi yoktur.



</doc>
<doc id="199619" url="https://tr.wikipedia.org/wiki?curid=199619" title="I. Dünya Savaşı Atlantik Cephesi">
I. Dünya Savaşı Atlantik Cephesi

Atlantik Cephesi, genelde Britanya Adaları ve Atlantik Okyanusu'nda geçen deniz muharebelerinden oluşur. Birleşik Krallık, nüfusunu beslemek ve savaş endüstrisini desteklemek için ithalata bağımlıydı; Alman donanması bu bağı kesmek için denizaltılar ile bir blok uygulamaya çalıştı.

Alman İmparatorluğu'nun hammadde eksikliği Atlantik Okyanusu'nda yeni sömürgeler aramak için bir neden olmaya başlamıştı. Aynı amaç içerisinde olan Birleşik Krallık ise Atlantik Okyanusu'nu Alman U-bootlarından temizleyip tek başına Atlantik'e sahip olmak istiyordu. Bunun sonucunda İngiliz Kraliyet Donanması ve Kaiserliche Marine arasında deniz savaşları başladı. Almanların Atlantik'te İngilizlere yardıma gelen Amerikan gemilerine saldırması üzerine Amerika Birleşik Devletleri I. Dünya Savaşı'na resmen katıldı. Sadece İngiliz Kraliyet Donanması'nın yanı sıra Japon İmparatorluk Donanması, Amerikan Donanması, Brezilya Donanması, İtalyan Donanması ve Fransız Donanması İtilaf Devletleri safında Atlantik'teki deniz savaşlarına katılmıştır.


</doc>
<doc id="199620" url="https://tr.wikipedia.org/wiki?curid=199620" title="Arap Ayaklanması">
Arap Ayaklanması

Arap Ayaklanması ( "Al-Thawra al-`Arabiyya", ), I. Dünya Savaşı sırasında Haziran 1916 tarihinde Yemen'de Aden, Suriye'de Halep'i kapsayan bağımsız ve birleşik Arap devleti yaratma amacıyla Şerif Hüseyin bin Ali tarafından başlatılmıştır.

İsyanın laik Arap milliyetçilik açısından köklü bir başkaldırı olarak kabul edilme eğilimi olsa da Şerif, Haziran 1916 tarihinde "Osmanlı Hükümeti'nin Müslümanlığın kutsal değerlerini çiğnediği" ve "Arapların haklarının çiğnendiği" iddialarını sebep göstererek isyan etti. Aksine Türkler, Müslüman topraklarını hakimiyeti altına almaya çalışan güçlere karşı savaşı sırasında Müslüman hilafeti için savaştığını iddia eden kabilelerin isyan ederek "İslam'a ihanet" ettiğini savundu.

Osmanlı Devleti'nin bir vilayeti olan Hicaz, valiler tarafından yönetilmekteydi. Validen başka Peygamber soyundan ve sınırlı yetkilere sahip bir de emir bulunmaktaydı. Bu emirlerden sonuncusu olan Şerif Hüseyin vezir rütbesiyle Şurayı Devlet azasından bulunurken Şerif Abdi Lillah Paşa’nın 1908 yılında aniden vefatı üzerine Mekke emirliğine tayin edilip gönderildi. Şerif Hüseyin, II. Abdülhamid'in iktidarı sırasında sakıncalı görülerek İstanbul'da tutulmuş ve Şura-yı Devlet üyesi olmuştu. İttihat ve Terakki ise yönetime geldikten sonra bu durum üzerine onu Mekke Emiri yapmıştı. Mekke Emiri Şerif Hüseyin ve bölgenin Osmanlı Valisi Vehip Paşa arasındaki anlaşmazlık isyanın temellerinden biridir.

Arap Yarımadası'nda daha 1865 yılında milliyetçi Arap örgütleri kurulmaya başladı. I. Dünya Savaşı sırasında, Şerif Hüseyin'in oğlu Emir Faysal'ın başkanlığında ve İmam Yahya ve İbn Suud'un da üye olduğu, Şerif Hüseyin'in Osmanlı Devleti'ne karşı savaşa girmesini ve İtilaf Devletleri'nin yardımıyla bir Arap Hükümeti tesisini amaçlayan bir cemiyet kurulmuştu.

Şerif Hüseyin'in isyan fikri, oğlu Emir Abdullah'ın Kahire'deki Britanya yetkilileriyle Şubat 1914 ilk haftasında Mısır'da gerçekleşen ve sürekli ilerleme kaydeden görüşmelerden sonra netleşti. Şerif Hüseyin, İngilizlere ilk teklifini 2 Temmuz 1915'te yaparak, Mersin ve Adana'dan Musul'a çekilecek hattın güneyindeki Arapların bağımsız bir hükümet olarak oluşumuna izin verildiği takdirde, tabi olduğu İslam Halifesine karşı isyan edeceğini özel mektupla bildirmişti. Şerif Hüseyin-İngiliz görüşmeleri nihayet 10 Mart 1916'da karşılıklı anlaşma ile neticelendi. 6 Kasım 1916 tarihine kadar geçen sürede Şerif Hüseyin'e 773 bin Sterlin tutarında mali destek sağlandı.

Şerif Hüseyin, 10 Haziran 1916'da Osmanlı Devleti'ne karşı isyan etti ve kendisini "Arap Memleketlerinin Kralı" ilan etti. Ancak 3 Ocak 1917 tarihinde İngiltere ve müttefikleri bu unvanı uygun görmeyerek, onu bağımsız bir yönetici ve resmen "Hicaz Kralı ve Otoritesi" olarak tanıdılar.

Hüseyin'in kendisini Bütün Arap Ülkelerinin Kralı ilan etmesi, Abdülaziz İbn Suud'u daha fazla tedirgin etti. Bunun üzerine Körfez'deki Britanya sorumlusu onu Kuveyt'e davet ederek ona hem silah hem de mali yardımda bulunacakları, bunun yanı sıra, Hüseyin'in onun şahsi işlerine karışmayacağı ve Arapların Kralı olarak Araplar adına konuşmayacağı garantisi vermişlerdi. Buna karşı Abdülaziz İbn Suud, Hüseyin'in aleyhine hiçbir harekette bulunmayacaktı. İngilizlerin Abdülaziz İbn Suud'a bu kadar müsamahalı davranmalarının sebebi, Arap Yarımadası, Şam ve Irak'ta Osmanlı'ya karşı kullandıkları Hüseyin'e savaş açmamasını sağlamaktı.

Bir yandan İtilaf kuvvetleriyle, 1916 yılından itibaren de Arap isyancılarla savaşmak zorunda kalan Osmanlı Devleti, 1918 yılında imzaladığı Mondros Mütarekesi ile bölgeden çekilmiş, İngilizlerin Şerif Hüseyin'e vadettikleri toprakların büyük bölümünü vermeyerek, 1917 Balfour Deklerasyonu ile Filistin'de bir Yahudi yurdunun oluşturulacağının açıklamasıyla bölgede bugüne değin uzanan büyük sorunlar ortaya çıkmıştır.



</doc>
<doc id="199622" url="https://tr.wikipedia.org/wiki?curid=199622" title="Mallorca">
Mallorca

Mallorca, İspanya'nın en büyük adasıdır. Akdeniz'de bulunur. Merkezi Palma'dır.

Diğer Balear Adaları olan İbiza, Formentera, ve Minorca gibi önemli bir turizm merkezidir.

İsminin kökeni, Latince "insula maior", "büyük ada"'dır.

Adaya yılda 21 Milyon turist gelir. 861.430 nüfuslu (2016) Mayorka, Tenerifenin ardında, İspanya'daki ikinci en kalabalık adadır.

Adada Paleolithic (Eski Taş Çağı) Döneminden (MÖ 6000-4000 yılları arası) yaşam olduğuna dair bulgular mevcuttur. Ada MÖ 123 senesinde Romalıların (Caecilius Metellus döneminde ele geçmiştir. Romalılar döneminde adanın en önemli şehri olan Palma ((Palmaria)) ve Alcúdia ((Pollentia)) şehirleri kurulmuştur) eline geçmiştir. MS 426'da ise Vandalların istilasına uğramış, 465 senesine kadar farklı krallıkların eline geçmiştir. 524 senesinde ise ada Bizans hakimiyeti altına girmiş ve Sardunya eyaletinin bir parçası olarak yönetilmiştir. Bizans hakimiyeti döneminde adada Hristiyanlık yaygınlaşmıştır. Ancak 707 senesinden itibaren ada Kuzey Afrikalı Müslümanların saldırılarına uğramaya başlamıştır. 902 senesinde Córdoba Halifeliği tarafından fethedilen ada yeni bir döneme girmiş, yerel sanayinin yükselişine ve yapay sulama metotlarının uygulanması ile tarım sahasında gelişmelere uğramıştır. 1015 senesinde Kurtuba idaresinden çıktıktan sonra ada 1087 senesine kadar bir tayfa emirliği olan Denia emirliğine bağlı olarak, 1087-1114 seneleri arasında ise bağımsız olarak (tayfa emirliği) kendisini yönetmiştir. 1114 senesinde adaya çıkarma yapan ve Palma şehrini 8 ay kuşatan Pisa ve Katalan Krallıkları adayı tamamen ele geçirmeye muvaffak oldu. Ancak 1123 senesinde adayı bu sefer Murabıtlar ele geçirmeye muvaffık oldular ve 1203 senesine kadar da yönettiler. Murabıtların yerini alan Muvahhidler 1229 senesine kadar adayı ellerinde tuttular. 1229'da 15000 asker ve 1500 atlık bir kuvvetle sefere çıkan Aragon Kralı I. James 3 aylık bir sefer sonucu adayı ele geçirdi ve İslam hakimiyetine son verdi. I. James'in 1276'da ölümü üzerine krallığı oğulları arasında paylaşıldı ve oğullarından II. James tarafından Mayorka Krallığı kuruldu ve ada bu krallık hakimiyeti altına girdi. 1344'te ada Aragon Kralı IV. Peter tarafından zaptedilerek tekrar Aragon Krallığı hakimiyeti altına girdi. 1479'da bu krallık Kastilya Krallığı ile birleşene kadar (İspanya Krallığı) Aragon Krallığı hakimiyeti altında kaldı.




</doc>
<doc id="199625" url="https://tr.wikipedia.org/wiki?curid=199625" title="Programlama">
Programlama

Programlama ya da diğer adıyla yazılımlama (İng. ), bilgisayarın donanıma nasıl davranacağını anlatan, bilgisayara yön veren komutlar, kelimeler, aritmetik işlemlerdir.Diğer bir tanım verecek olursak programlama, bilgisayar programlarının yazılması, test edilmesi ve bakımının yapılması sürecine verilen isimdir.
Programlama, bir programlama dilinde yapılır. Bu programlama dili Java ve C# gibi yüksek seviyede bir dil olabileceği gibi C, assembly ve bazı durumlarda makine dili de olabilir. Yazılan kaynak kodu genellikle bir derleyici ve bağlayıcı yardımıyla belirli bir sistemde çalıştırılabilir hale getirilir. Ayrıca kaynak kodu, bir yorumlayıcı yardımıyla derlemeye gerek duyulmadan satır satır çalıştırılabilir.Derleyici, yazılan programları okuyup içerisinde mantıksal veya yazımsal hatalar olup olmadığını bulan, bulduğu hataları kullanıcıya göstererek programın düzeltilmesine yardım eden, hata yoksa programı çalıştırıp sonucunu gösteren, ayrıca çeşidine göre pek çok başka özelliği barındırabilen (bir değişkenin üzerine mouse ile gelindiğinde değişkenin özelliklerini gösterme, fonksiyonun üzerine gelindiğinde kod içerisinde fonksiyonu bulup yazıldığı satıra gidebilme, kodların daha kolay okunabilmesi için etiketler yardımıyla kodları toparlayacak bölgeler oluşturabilme...) birer platformdur.

Programcılar genelde programlamayı gerçek hayata benzetirler. Bir program yazmak veya bir problemi çözmek için öncelikle komutları unutmak ve çözümü gerçek hayatta yapıyormuş gibi düşünmek gerekir. Onlara göre komutlar sadece araçtır.

Programlamaya başlayanların kendi dilleriyle "Merhaba Dünya" (Genelde : "Hello World!") yazmalarıyla başlar ve bir programlama dilini öğrenmekteki tek zorluk programlamanın ne olduğunu öğrenmektir. Bundan sonraki aşamalar ise kolayca atlatılabilir.


</doc>
<doc id="199626" url="https://tr.wikipedia.org/wiki?curid=199626" title="Como">
Como

Como, İtalya'nın Lombardiya bölgesinde kendi adını taşıyan Como ilinin merkezi olan ve Milano şehrinin 50 km kuzeydoğusunda İsviçre sınırında yer alan küçük bir şehirdir. Adını verdiği Como Gölü ile tanınır.

Como, "Citta di Seta" ("İpek Şehri") diye anılmaktadır. Çin'in ekonomik atağı öncesi dünyanın en önemli ipek üreticisi olan şehirde dünyada tek olan "Setificio" (İpek akademisi) bulunmaktadır.

Como Golü'nün güneydoğu dalının ucunda kurulmuştur. Milano'dan 40 km kuzeydedir. İsviçre ile sınırı olup Chiasso Vacallo ve Lugano İsviçre şehirleri ile sınır komşusudur. En yakın İtalyan şehirleri Varese ve Lecco'dur. Como belediyesi (komünü) ile komşu olan belediyeler şunlardır:
Blevio, Brunate, Çapiago İntımiano, Casnate con Bernate, Cavallaşça, Çernobbio, Grandate, Lipomo, Maslianıco, Montano Lucino, San Fermo della Battaglıa, Senna Comasco, Tavernerio, Torno.

Como belediyesi şu mahallelere "frazione" bölünmüştür:

Como'nun belediye sınırları içinde nüfusu (3.6.2010 itibarıyla) 84.920 kişidir. 19. yüzyıl ve 20. yüzyılda Como'nun nüfusunun gelişmesi şu gösterimde izlenebilir:

Como şu kentlerle kardeş şehir bağlantısı kurmuştur:





</doc>
<doc id="199629" url="https://tr.wikipedia.org/wiki?curid=199629" title="Ah! Tanrıçam Müzikleri">
Ah! Tanrıçam Müzikleri

Aşağıda Ah! Tanrıçam (Oh My Goddess!/Ah! My Goddess!, ああっ女神さまっ - "Aa! Megami-sama!") anıme/mangasından essinlenilmiş soundtracklar (OSTlar) listelenmiştir.

 










</doc>
<doc id="199636" url="https://tr.wikipedia.org/wiki?curid=199636" title="Formentera">
Formentera

Formentera, İspanya'ya ait, Akdeniz'deki Balear Adaları'nın en küçük ve en güneydeki üyesidir. 19 kilometre uzunluğundadır ve İbiza'nın 6 km güneyinde yer alır.

Ulaşımın zor olması, Formentera'yı sakin bir ada yapmıştır. En bilinen özelliği, çoğu plajında çıplak güneşlenmenin serbest olmasıdır.

Resmi dili Katalanca ve İspanyolcadır. Yazları Almanca ve İtalyanca da sık duyulur.

Formentera bir belediye ile yönetilir. Yüz ölçümü 82,49 km² ;nüfusu (1.1.2011 tahminiyle) 10.365 kişidir ve nüfus yoğunluğu 125,65 kisi/km² olur. Formentera belediye sınırları içinde nüfusun gelişmesi şu gösterimde izlenebilir:

1.000 Kişi




</doc>
<doc id="199637" url="https://tr.wikipedia.org/wiki?curid=199637" title="Yorumlayıcı">
Yorumlayıcı

Yorumlayıcı (İngilizce: "interpreter"), yazılımı kısım kısım ele alarak doğrudan çalıştırır. Yorumlayıcılar standart bir çalıştırılabilir kod üretmezler. Yorumlama işlemi aşama aşama yapılmadığı için genellikle ilk hatanın bulunduğu yerde programın çalışması kesilir.

Derleyicilerin tersine kodun işlenmeyen satırları üzerinden hiç geçilmez ve buralardaki hatalar ile ilgilenilmez.

Yorumlayıcılar genelde kaynak koddan, makine diline anlık olarak dönüşüm yaptıkları için, derleyicilere göre daha yavaş çalışırlar. Ayrıca kodu iyileştirme (optimizasyon) imkanı da çoğu zaman yoktur.

Yorumlayıcılar, tasarımları itibarıyla, derleyicilere benzer veri yapılarını kullanırlar. Örneğin kelime analizi (lexical analysis) için sembol tablolarından veya sözdizim analizi için (syntactic analysis) BNF tanımlarından faydalanabilirler.




</doc>
<doc id="199638" url="https://tr.wikipedia.org/wiki?curid=199638" title="Minorka">
Minorka

Minorka (Katalanca ve İspanyolca: Menorca; Latince: "Balearis Minor", "küçük ada"), İspanya'ya ait, Akdeniz'deki Balear Adaları'nın bir parçasıdır.

82.000 nüfusa sahiptir. 39°47' ila 40°00' K, 3°52' ila 4°24' D koordinatlarındadır. Denizden en yüksek noktası Monte Toro, 358 m/1174 ft yüksekliktedir.

Halk genel olarak İspanyolca ve Katalanca'nın bir diyaletliği olan Menorquí lehçesiyle konuşur.

Ana yerleşim merkezleri Maó ve Ciutadella'dır. Ada genel olarak bu iki belediyeye ayrılmıştır:




</doc>
<doc id="199650" url="https://tr.wikipedia.org/wiki?curid=199650" title="Nejdet Sançar">
Nejdet Sançar

Ahmet Nejdet Sançar (Çiftçioğlu) (d. 1 Mayıs 1910, İstanbul - ö. 22 Şubat 1975, İstanbul), Türk eğitimci, yazar, düşünür, fikir adamı. Nihal Atsız'ın kardeşidir.

Nejdet Sançar, İstanbul Üniversitesi Edebiyat Fakültesi mezunudur. Askerlikten sonra Sivas Öğretmen okuluna edebiyat öğretmeni olarak tâyin edilmiş fakat zamanın Milli Eğitim Bakanı Hasan Âli Yücel'i karşılama törenine katılmadığı gerekçesi ile bu görevden alınmış ve Balıkesir Lisesi'ne atanmıştır.

Balıkesir Lisesi'nde görevine devam ederken Irkçılık-Turancılık Davası altında Mayıs 1944'te başlayan ve Hüseyin Nihal Atsız, Alparslan Türkeş, Ankara Konservatuvarı Direktörü Orhan Şaik Gökyay, Hikmet Tanyu, Türk Tarihi Profesörü Zeki Velidi Togan, Reha Oğuz Türkkan gibi Türkçülerin de bulunduğu davada tutuklanmış ve Sıkıyönetim Mahkemesi'nde yapılan duruşmalar neticesinde 14 aya mahkûm olmuştur. Askeri Yargıtay, Türkçüler hakkındaki kararı esastan bozmuştur. 5 Ağustos 1946 tarihinde 2 Numaralı Sıkıyönetim Mahkemesi'nde tutuksuz olarak başlayan Atsız ve arkadaşlarının davası (bu dava Kenan Öner-Hasan Âli Yücel davası adı ile tanınmıştır), 31 Mart 1947 tarihinde sonuçlanmış ve 29 oturum devam eden mahkemede bütün sanıkların beraatına karar verilmiştir.

Nejdet Sançar, 1960 yılında 16 yaşındaki oğlu Afşin'i kaybetmesi üzerine felç geçirmiş, Afşin için 1962 yılında Yeni İstanbul gazetesinde "Türk Gençliği Nasıl Olmalıdır?" konulu ödüllü bir yarışma düzenlemiş, bu yarışma daha sonraki yıllarda da devam etmiştir.Felci atlatmak için uzun yıllar tedavi görmüş, kısmen iyileşebilmiştir. Bazı Türkçü dergilerde makale yazmıştır.

İtalya hükûmetinin isteği ve Türk hükûmetinin kararıyla piyasadan toplatılan eseri Tarihte Türk-İtalyan Savaşları eserinin genişletilmiş şekilde yeniden basımı için uğraşırken daktilo başında son nefesini vermiştir.

22 Şubat 1975 günü hayatını kaybetmiştir. Sançar, Karacaahmet Mezarlığı'na defnedilmiştir.




</doc>
<doc id="199651" url="https://tr.wikipedia.org/wiki?curid=199651" title="Bağlayıcı (yazılım)">
Bağlayıcı (yazılım)

Bağlayıcı, derleyici tarafından object dosyasına çevrilen bir veya birden çok dosyanın birbirleri ile ilişkilendirmesi ve tek bir çalıştırılabilir dosyaya çevrilmesini sağlayan yazılımdır.


</doc>
<doc id="199656" url="https://tr.wikipedia.org/wiki?curid=199656" title="Bağlayıcı (anlam ayrımı)">
Bağlayıcı (anlam ayrımı)



</doc>
<doc id="199663" url="https://tr.wikipedia.org/wiki?curid=199663" title="Çiftetelli">
Çiftetelli

Çiftetelli, 4-4 ritme sahip oldukça hareketli bir dans. Türkiye'de ve Balkan ülkelerinde bilinmektedir ve oynanmaktadır.

Türkiye'de oynanan bazı türleri Eskişehir Çiftetellisi , Bursa Çiftetellisi, Bahriye Çiftetellisi,Adana Çiftetellisi, Keban Çiftetellisi, Balıkesir Çiftetellisi, Kemalpaşa Çiftetellisi (Arap Çiftetellisi), İnegöl Çiftetellisi, Gaziantep Çiftetellisi, Şanlıurfa Çiftetellisi, Trakya Çiftetellisi, Ada Çiftetellisi, , Bandırma Çiftetellisi ve İstanbul Çiftetellisidir.



</doc>
<doc id="199665" url="https://tr.wikipedia.org/wiki?curid=199665" title="Tungsten Dayı: Kimyasal Bir Çocukluğun Anıları">
Tungsten Dayı: Kimyasal Bir Çocukluğun Anıları

Tungsten Dayı: Kimyasal Bir Çocukluğun Anıları ya da özgün adıyla Uncle Tungsten: Memories of a Chemical Boyhood, Oliver Sacks'ın 2002 yılında yayınlanan, çocukluğuna dair bir anı kitabıdır. Kitap ismini Sacks'ın tungsten telinden ampul üreten dayısı Dave'in takma adı Tungsten Dayı'dan almaktadır. Tungsten Dayı bu elemente büyülenmiş, onun geleceğin metali olduğunu düşünen bir kişidir.


</doc>
<doc id="199676" url="https://tr.wikipedia.org/wiki?curid=199676" title="Barak Ovası">
Barak Ovası

Barak Ovası, Gaziantep ili sınırları içerisinde yer alır. Gaziantep Platosu'nun bir bölümünü oluşturur. Denizden yüksekliği 375 metredir. Genel olarak Oğuzeli, Nizip, Karkamış ilçelerini içine alarak Suriye sınırına kadar uzanır.

Barak adını buraya yerleşen Türkmen topluluğunun isminden almaktadır. Nüfusun tamamına yakını Türkmenlerden oluşur. Barak ovasına gelen Türkmenlerin Horasan'dan ve Firuzabad (İran) şehrinden geldiği söylenmektedir.


</doc>
<doc id="199686" url="https://tr.wikipedia.org/wiki?curid=199686" title="Bürokrat">
Bürokrat

Bürokrat, bir devlet kurumunda çalışan üst düzey yöneticidir. Siyasetçilerden farklı olarak seçim yoluyla değil, atama yoluyla göreve gelirler.

En yüksek dereceli bürokratlar; müsteşarlar, büyükelçiler, konsoloslar, valiler, ataşeler, kaymakamlar, daire başkanları ve KİT yöneticileridir.

Üst düzey yönetici olmasına rağmen de genellikle birçok devlet kadroludan daha ön planda bulunur potansiyeli üst düzeyde olandır.

Bürokratlara örnek olarak: İl Eğitim Müdürü - İl Sağlık Müdürü - Vali - Müsteşar - Kaymakam örnek gösterilebilir.


</doc>
<doc id="199687" url="https://tr.wikipedia.org/wiki?curid=199687" title="Müsteşar">
Müsteşar

Müsteşar, bir bakanlıkta bakandan sonra en yüksek rütbeli kamu yöneticisidir. Arapça'da kelime anlamı "kendisinden bilgi alınan, kendisine danışılan kimse." demektir ve görevin adı da buradan gelmektedir. Örneğin Millî İstihbarat Teşkilatı müsteşarı.

Müsteşar, bakandan sonra gelen en yetkili kişidir. Devlet memurudur. Bakan olmadığı zamanlarda karar verme yetkisi vardır. Müsteşarlık için üniversitelerin siyâset bilimi ve/veya kamu yönetimi gibi bölümlerinden mezuniyet şartı yoktur. Örneğin; çevre ve şehircilik bakanlığı müsteşarı bir inşaat mühendisi olabilir.


</doc>
<doc id="199688" url="https://tr.wikipedia.org/wiki?curid=199688" title="Büyükelçi">
Büyükelçi

Büyükelçi, eski tabirle "sefir-i kebir" ya da yalnızca sefir, bir ülkenin başka bir ülkedeki en üst düzey temsilcisi olan diplomat'tır. Büyükelçiler, görevli bulundukları ülkede, vatandaşı oldukları ülkenin devlet başkanı'nı temsil eder. Kadın büyükelçiler ve büyükelçilerin eşleri için ise sefire tabiri Osmanlı Devleti döneminde kullanılmıştır.

Büyükelçiler, temsil ettikleri ülke devlet bașkanının imzasını tașıyan bir "güven mektubu"nu (İtimatname) atandıkları ülke devlet başkanına özel bir törenle arz eder ve ancak bu törenden sonra resmen göreve başlamış kabul olunurlar. Demokrasilerde büyükelçiler ülkelerinde sorumlu hükûmet tarafından atansa da, devlet başkanının kişisel temsilcisi olduklarından, hükûmetler bu atamaları gerçekleştirmeden önce, sembolik yetkili devlet başkanlarından dahi ön onay almaya gerek duyarlar. Büyükelçi atamalarında, temsilcinin görev yapacağı ülke(ler) hükümet(ler)inden de diplomasi dilinde "agreman" denilen ön onay alınır. Devletler, diplomatik ilişkide bulundukları her ülkeye "mukim" bir büyükelçi göndermeyebilirler. Onun yerine bir ülkede mukim olan büyükelçi çevre ülkelerden bazıları nezdinde de "akredite" olunabilir.

Büyükelçinin temsil işlevi dışındaki başlıca görevi, ülkesi ile nezdinde görevli bulunduğu ülke(ler) arasında siyasi, askeri, ekonomik, toplumsal, kültürel vb. ilişkileri geliştirmeye çalıșmaktır.

Görev süresi sona eren bir büyükelçi, yine kendi devlet başkanının imzasını taşıyan, görevli bulunduğu ülke(ler) devlet başkan(lar)ına muhatap bir mektup ile geri çağrılır. Uygulamada, bu mektup, genellikle, görev yerine yeni gelen büyükelçi tarafından, kendi güven mektubu ile birlikte, nezdine atanılan devlet başkanına takdim olunur.


</doc>
<doc id="199695" url="https://tr.wikipedia.org/wiki?curid=199695" title="Konsolos">
Konsolos

Konsolos, eski adıyla şehbender, bir devletin yabancı ülkelerde bulunan yurttaşlarının haklarını koruyan, bağlı bulunduğu hükümete siyasal ve ticari bilgileri veren dış işleri görevlisidir. En üst dereceli konsolosa başkonsolos denir.



</doc>
<doc id="199699" url="https://tr.wikipedia.org/wiki?curid=199699" title="Kabuki">
Kabuki

Kabuki, (Japonca: 歌舞伎), bir Japon halk tiyatrosu türüdür. Onyedinci yüzyılın başlarında doğmuştur. Bu oyunun ilk temellerini aralarına güldürücü skeçler eklenen dans ve pandomim temsilleri oluşturuyordu.

"Kabuki" oyunlarını ilk kez sahneye koyan kişi antik Japon şintoist tapınağında dansçılık yapan Okuni'dir. İlk önceleri tapınakta doğan ve doğal olarak dinî unsurlar içeren "Kabuki" oyunları, zamanla din etkisinden kurtuldu ve tahrik edici dansların, hareketlerin, konuşmaların sergilendiği oyunlar hâline geldi. Bu nedenle Japonya'da 1629 yılıa gelindiğinde kadınların sahneye çıkması yasaklanmıştır. Kadınlara getirilen sahne yasağı nedeniyle kadın rollerinde, kılık değiştirerek sahneye çıkan erkekler kullanılmışsa da erotik sahnelerde iki erkeğin birbirine yakınlaşması ahlâk dışı sayıldığı için oyunlar 1652 yılında yasaklanmıştır.

"Kabuki", dinî nitelikten uzaklaştıkça sahne diyaloglarına ve aksiyona önem verilmiş, işin içine drama da katılarak içerik bir diğer Japon halk tiyatrosu türü olan Noh'a oldukça benzetilmiştir. Fakat "Kabuki" geliştikçe, sahne ve perde yapısında değişiklikler oluşmuş, teknik bakımdan Noh ile oyunlarından kendini sıyırmıştır.


</doc>
<doc id="199721" url="https://tr.wikipedia.org/wiki?curid=199721" title="Álvaro Recoba">
Álvaro Recoba

Álvaro Recoba (lakabı: "El Chino(Çinli)'dir") (d. 17 Mart 1976, Uruguay), Uruguaylı millî futbolcudur.

Futbola ilk olarak 1986'da FC Montevideo takımında başlamıştır. Recoba 1997'de Inter'e çağrılır ve 2008 yılına kadar burada kalır. Duran toplardaki ustalığı, uzaktan attığı sert şutları ve oyun kuruculuk özellikleri ile tanınır. Recoba, evli iki çocuk babasıdır.

Uruguay millî futbol takımının eski kaptanıdır. Ayrıca 2002 FIFA Dünya Kupası finallerinde oynamıştır.

1999 yılında İtalya'nın Venezia takımına, 2007 yılında ise yine İtalya'nın Torino FC takımına kiralık gitmiştir. 2008 yılında da Yunanistan'ın Panionios takımına transfer edilmiştir. Son olarak da ülkesinin takımlarından Nacional Montevideo'da oynamaktadır.



</doc>
<doc id="199752" url="https://tr.wikipedia.org/wiki?curid=199752" title="Oymak (taksonomi)">
Oymak (taksonomi)

Oymak, familya ile cins arasında yer alan taksonomik grup. Aralarında büyük taksonomik farklar olan veya birçok türün birbirleriyle kesin çizgilerle ayrılmadığı durumlarda sınıflandırmayı kolaylaştırmak için kullanılır. Bazen yeterli olmadığı durumlarda alt oymak terimide kullanılır. Diğer taksonomik gruplarda olduğu gibi büyük harflerle başlar ve tek kelimeden oluşur ama italik yazılmaz. Eğer grup fazla büyükse alt oymaklara da ayrılabilir. Öymağın bilimsel adının sonu şöyle belirlenir:


Örneğin köpekgiller (Canidae) familyası Canini ve Vulpini olmak üzere iki oymağa ayrılır.


</doc>
<doc id="199755" url="https://tr.wikipedia.org/wiki?curid=199755" title="Oymak (anlam ayrımı)">
Oymak (anlam ayrımı)



</doc>
<doc id="199761" url="https://tr.wikipedia.org/wiki?curid=199761" title="Charles yasası">
Charles yasası

Charles yasası, gaz yasalarından biridir. Bu yasaya göre, sabit basınçta, herhangi bir miktardaki ideal gazın hacminin azalıp çoğalması, aynı oranda sıcaklığının da azalıp çoğalmasını etkiler.

Yasa, ilk defa, Joseph Louis Gay-Lussac tarafından 1802'de yayımlanmıştır. Ancak bu yayımda, 1787'de yazılıp yayımlanmayan Jacques Charles'ın bir yapıtına referansta bulunmuştur. Bu nedenle de, yasa, Charles'ın adıyla anılmaktadır. Gazların arasındaki ilişki, 1702'de Guillaume Amontons tarafından da keşfedilmişti..

Yasanın formülü:


Bir gaz, sabit basınçta ısıtılırken, "k" sabitini elde etmek için hacim artmalıdır. Aynı şekilde gaz, sabit basınçta soğutulurken, hacim azalmalıdır. Sabitin tam değeri, yasanın kullanılabilmesi için gerekli değildir.

Kısacası, sıcaklık artarsa basınç azalır.

Charles yasası, aynı zamanda Charles ve Gay-Lussac yasası olarak da bilinir, çünkü Charles, Gay-Lussac'ın Gay-Lussac yasasını bularak elde ettiği sonuçlarını kullanarak yasayı bulmuştur. Ancak yakın zamanlarda, Gay-Lussac'ın kendi yasasına adı verildiğinden, Charles yasası kullanımı artmıştır.

Charles yasası, Boyle yasası ve Gay-Lussac yasası, birlikte toplam gaz yasası'nı ortaya çıkarırlar. Bu yasaya bir de Avogadro yasası'nın eklenmesi, ideal gaz yasasını ortaya çıkarır.


</doc>
<doc id="199766" url="https://tr.wikipedia.org/wiki?curid=199766" title="Gay-Lussac yasası">
Gay-Lussac yasası

Gay-Lussac yasası, ("toplam hacim yasası" olarak da bilinir) Fransız kimyacı Joseph Louis Gay-Lussac'ın adıyla anılır. Gay-Lussac'a mal edilen, iki tane gaz yasası vardır. İkisi de aynı isimle anılırlar.En ünlü deneyi gazlarla yaptığı sıcaklık değişiminin inciler üzerindeki basınç değişimini dedesi Mark Lussac ile yapmıştır.

Gay-Lussac yasasına göre, bir ideal gazın toplam hacminin, hacimlerinin çarpımına oranı küçük tam sayılar halinde gösterilebilir. Bunu, Gay-Lussac 1809'da bulmuştur. 1811'de ise Amedeo Avogadro, bu bulguları kullanarak Avogadro yasasını yaratmıştır.

1802'de bulunan diğer yasa ise belirli bir miktardaki ideal gazın basıncının, kelvin birimiyle belirtilmiş sıcaklığına doğru orantılı olduğunu belirtir. Matematiksel olarak, bu aşağıdaki gibi gösterilebilir:


Sıcaklık, bir maddenin ortalama kinetik enerjisi olduğu için sıcaklığının arttığında kinetik enerjisinin de arttığı söylenilebilir. Bu durumda, gaz parçacıkları, gazın tutulduğu kabın duvarlarıyla daha çok çarpışacağından, daha çok basınç uygularlar.

Aynı maddenin farklı durumlardaki hallerini karşılaştırmak için, yasa şu şekilde de yazılabilir:

Charles yasası, aynı zamanda Charles ve Gay-Lussac yasası olarak da bilinir, çünkü Charles, Gay-Lussac'ın sonuçlarını kullanarak yasayı bulmuştur. Ancak yakın zamanlarda, Gay-Lussac'ın buradaki yasaya adını verdiğinden kullanımı azalmıştır.

Gay-Lussac yasası, Boyle yasası ve Charles yasası, birlikte toplam gaz yasası'nı ortaya çıkarırlar. Bu yasaya bir de Avogadro yasası'nın eklenmesi, ideal gaz yasasını ortaya çıkarır.


</doc>
<doc id="199771" url="https://tr.wikipedia.org/wiki?curid=199771" title="Klon">
Klon



</doc>
<doc id="199782" url="https://tr.wikipedia.org/wiki?curid=199782" title="The Farmer in the Dell">
The Farmer in the Dell

The Farmer in the Dell, ABD'de halk arasında söylenen bir çocuk türküsüdür. Zincirleme gelişen dörtlüklerden oluşur. Her bir dörtlükte tekrarlar vardır. Dörtlük hangi sözcükle -ya da kişiyle- bitiyorsa bir sonraki dörtlük onun ne yaptığını anlatır. Örneğin ikinci dörtlük çiftçinin karısıyla biterkeni üçüncü dörtlük çiftçinin karısının çocuğu olduğundan bahseder. Yine çocuğun hemşiresinden, hemşirenin ineğinden, ineğin köpeğinden, köpeğin kedi yakalamasından, kedinin fare yakalamasından, farenin peynirinden, peynirinse hiçbir şey yapamayaıp yalnız başına kalmasından bahseder ve peynir bir şey yapamadığı için şarkı biter. Bir dönem oldukça popüler olan bu çocuk türküsü, artık yerini bilgisayar ve DVD'lere bırakmıştır.. Sözleri tam olarak şöyledir :

The farmer in the dell

The farmer in the dell

Hi-ho, the derry-o

The farmer in the dell

The farmer takes a wife

The farmer takes a wife

Hi-ho, the derry-o

The farmer takes a wife

The wife takes a child

The wife takes a child

Hi-ho, the derry-o

The wife takes a child

The child takes a nurse

The child takes a nurse

Hi-ho, the derry-o

The child takes a nurse

The nurse takes a cow

The nurse takes a cow

Hi-ho, the derry-o

The nurse takes a cow

The cow takes a dog

The cow takes a dog

Hi-ho, the derry-o

The cow takes a dog

The dog takes a cat

The dog takes a cat

Hi-ho, the derry-o

The dog takes a cat

The cat takes a rat

The cat takes a rat

Hi-ho, the derry-o

The cat takes a rat

The rat takes the cheese

The rat takes the cheese

Hi-ho, the derry-o

The rat takes the cheese

The cheese stands alone

The cheese stands alone

Hi-ho, the derry-o

The cheese stands alone


</doc>
<doc id="199787" url="https://tr.wikipedia.org/wiki?curid=199787" title="Avogadro yasası">
Avogadro yasası

Avogadro yasası ("Avogadro hipotezi" olarak da bilinir), Amedeo Avogadro'nun 1811'de bulduğu bir gaz yasasıdır. Bu yasa, eşit hacimdeki gazların; eşit sıcaklık ve eşit basınçta aynı sayıda parçacık ya da molekül sayısına sahip olduğunu öne sürer. Buna göre, belirli bir hacimdeki gazın bulundurduğu molekül sayısı, gazın kütle ya da boyutundan bağımsızdır. Örnek olarak, aynı hacimdeki hidrojen ve nitrojen verilebilir. Buna göre, hidrojen de nitrojen de, aynı hacim, aynı basınç ve aynı sıcaklıkta aynı molekül sayısına sahiptir.

Bu yasanın bir kısmı, matematiksel olarak şöyle gösterilebilir:


Ancak yukardaki denklem, sadece homojen maddeler için geçerlidir. Buna homojen sıvılar ve katılar da dahildir. Bu ilişki bulunması kolay bir ilişkidir ki, nitekim Avogadro'dan önce de varsayılmıştır.

Avogadro yasasının en önemli sonucu, yasanın ideal gaz sabitinin tüm gazlar için aynı olduğunu bulmasıdır.


Yukardaki denkleme göre, tüm gazlar için bu sabit eşittir. Yani gazın boyutunun ya da kütlesinin bu sabitin değerini değiştirmez. Bu Avogadro yasasının en önemli bölümünü oluşturmakla beraber, Avogadro'nun doğa görüşündeki dahiliği de gösterir. Nitekim, bu yasayı, kinetik teori kullanarak kanıtlamak yıllar sürmüştür.

Standart durumda, bir mol ideal gaz, 22.4 litre (dm) yer kaplar. Bu değer, genellikle "molar hacim" olarak kullanılır. Gerçek gazlar, bu değere birebir uymaz.

Bir moldeki molekül sayısı olan Avogadro sayısı, yaklaşık olarak mol başına 6.02×10 parçadır.

Avogadro yasası, toplam gaz yasasını oluşturan Boyle yasası, Charles yasası ve Gay-Lussac yasasıyla birlikte ideal gaz yasasını oluşturur.


</doc>
<doc id="199791" url="https://tr.wikipedia.org/wiki?curid=199791" title="Cermenler">
Cermenler

Cermenler, bugünkü Almanya, Avusturya, Bohemya ve Polonya'nın batı bölümünü kapsayan Cermanya'da MÖ 3. yüzyıldan 9. yüzyıla kadar yaşayan halk veya bu halktan olan kimse.

Avrupa Hun İmparatorluğu'nun Kavimler Göçü ile Cermen halkı da Avrupa'ya yol almıştır. Bugün Hollandalılar, Almanlar ve Avusturyalılar başta olmak üzere; İngilizler, Flamanlar, İskandinav halkları (Danimarkalılar - Danlar, Norveçliler, İsveçliler, İzlandalılar, Faroeliler), Almanca konuşan İsviçreliler ve Güney Afrika Cumhuriyeti'ndeki Afrikaner halkı Cermen halklardandır.

Geç Bronz Çağı'nda İsveç'in güneyinde, Danimarka Yarımadası'nda ve Kuzey Almanya'nın Ems ve Oder ırmakları ile Harz Dağları arasında yaşayan kabilelerin Cermenler olduğu kabul edilir. Vandallar, Gepidler ve Gotlar Güney İsveç'ten göç edip Oder ve Vistül ırmakları arasındaki Güney Baltık kıyılarını ele geçirdiler. Daha sonraları yeniden güney ve batıya doğru göçederek Keltleri Batı Cermanya'nın büyük bölümünden sürdüler. Roma İmparatorluğu, Keltler ile Cermenler arasındaki ayrımın farkına Julius Caesar döneminde vardı. O zamanlar Ren Irmağı ile Tuna Irmağı'na kadar olan topraklarda Cermenler yaşıyordu.

Cermenler ile Romalılar arasındaki ilk büyük çatışma MÖ 2. yüzyıl sonlarına rastlar. MÖ 9'da Romalılar sınırlarını Ren Irmağı'nın ötesine, Elbeye dek götürdüler; fakat MÖ 9'da Arminius'un başını çektiği Cermenler başkaldırdı. ve Publius Quinctilius Varus yönetimindeki Roma işgal ordusunu yenilgiye uğratarak Roma sınırlarını Ren Irmağı'nın gerisine attılar. Bu işgal yılları ve MS 1. yüzyıl boyunca Romalılar ile Cermenler arasında çok sayıda savaşlar oldu. Bu dönem Cermenlerine ilişkin birçok bilgi MS 98'de Roma'da yayımlanan Tacitus'un Germania kitabında yer alır.
MS. 3. yüzyıl sonlarında önemli değişiklikler oldu. Ren Irmağı'nın doğusunda artık üç büyük insan topluluğu yaşıyordu: Burgundlar, Main Vadisinde, Gotlar Ukrayna ve Daçya'da (bugünkü Romanya'da), Gepidler ise Vandallar'la batıdan komşu olarak Transilvanya'nın kuzeyinde yaşıyorlardı. Cermenler iki yüzyıl boyunca Roma İmparatorluğu'na asker ve tarımda çalıştırılacak köle olarak katılmışlardı; fakat yığınsal katılımları Hunların batıya doğru hareketinin Avrupa'da yola açtığı göçler sırasında oldu. MS 375'te Ostrogot Krallığı Hunlar tarafından yıkıldı ve Cermen kabilelerinin birçoğu Roma İmparatorluğu topraklarına sığındı. MS 5. yüzyılın ilk yarısında Hun İmparatorluğu Cermanya'nın hemen hemen bütününü denetim altına aldı. MS 451'de Hunlar, Romalılar ve Vizigotlar tarafından yenilgiye uğratıldı. Bu dönem boyunca Batı'da Cermen kabilelerinin durumu berraklaştı. Galya'da Franklar, Burgundlar ve Alamanlar ortaya çıktı. Vizigotlar, Roma İmparatorluğu içinde yağmalar yaptıktan sonra 5. yüzyıl sonlarında Güneybatı Galya'yı ve tüm İspanya'yı kapsayan bir krallık kurdular. Anadolu'da Gotlar ayaklandı (399), fakat yenilgiye uğratıldılar Cermenler'in eski tarihi, Clovis ve oğullarının yönetiminde Frankların gitgide genişlemesiyle kapanır.

Cermen kabileleri önceleri hayvancılık daha sonra tarımla geçindiler. Toprakta özel mülkiyet yoktu, toprak parçaları, özellikle sulak topraklar topluluk üyeleri arasında dönerli işlendirdi. Madencilik ve çömlekçilik de Cermen kabilelerinde gelişmişti. Demir, özelikle silah yapımında kullanılan değerli bir maden olarak kalmıştır.

Cermenlerde barış zamanlarında bir merkezi otorite yoktu. Cermen kabileleri iç işlerinde ve hatta dış ilişkilerinde bağımsızdı. Cermen kabilelerinde şefliğe MS 4. yüzyılda rastlanır. Askersel önderler is seçimle işbaşına gelirdi ve önderlik hiçbir biçimde babadan oğula geçmezdi. Bu önderlik, seçilen kimseye herhangi bir otokratik hak tanımadığı gibi, her an görevden alınabilridi. Askersel önderlerin, savaş zamanı bile, herhangi bir zorkullanma gücü yoktu, yalnızca örnek davranışları ve öğütleriyle yönlendiricilik rolünü oynayabilirlerdi.

Cermen kabileleri diğer İskandinav toplulukları gibi doğa tanrıları Wodan'a, Tiwaz'a, Donar'a ve Frigg'e taparlardı. Cermen kabilelerinde din adamı bulunmazdı. Ölümle yokolunacağına inanmaz, savaşçılarını silah ve diğer gereçleriyle birlikte gömerlerdi. Cermen kabileleri MS 5. yüzyıldan başlayarak Hristiyanlığı benimsediler. Ülkeleri birçok istilaya uğradığı için kültürlerinden günümüze pek fazla maddi buluntu kalmadı. Yalnız içkili şölenlerde okudukları destanların bir bölümü, çağlar boyu ağızdan ağza aktarılarak günüze dek ulaşmış Beowulf ve Nibelungenlied'de yazılı edebiyata girmiştir.




</doc>
<doc id="199796" url="https://tr.wikipedia.org/wiki?curid=199796" title="Biskay Körfezi">
Biskay Körfezi

Biskay Körfezi, Avrupa'da Fransa ile İspanya arasına sokulmuş, Atlas Okyanusu'nun bir koludur. 225 000 km²'lik yüzölçümü ve en derin noktası 4 735 metre ile körfez oldukça büyük bir su kütlesidir. (İspanyolca: "Golfo de Vizcaya", Baskça: "Bizkaiko Golkoa", Fransızca: "Golfe de Gascogne")

Körfezin güney kıyıları, İspanya'nın Kantabria şehrinden dolayı İspanyolca'da "Mar Cantábrico" (Kantabro Denizi) şeklinde anılır. Sık sık büyük fırtınalar meydana gelir.





</doc>
<doc id="199806" url="https://tr.wikipedia.org/wiki?curid=199806" title="Bernardo O'Higgins Millî Parkı">
Bernardo O'Higgins Millî Parkı

Bernardo O'Higgins Milli Parkı, (İspanyolca "Parque Nacional Bernardo O'Higgins"), Şili'de yaklaşık 35.000 km² alanı kaplayan bir millî parktır.

Torres del Paine Milli Parkı'nın yaklaşık 50 km batısında yer alır. Milli park güneyede Isla Evans'da başlayarak yaklaşık olarak 400 km kuzeydeki Villa O'Higgins'e kadar uzanır. Puerto Natales şehri 100 km güneybatıda kalır.

Puerto Natales'den "Ultima Esperanza" "Fiyortu" üzerinden Serrano ve Balcemeda Buzulları'na ulaşılır. Burada sıklıkla fiyort üzerinde gezen buzdağlarına rastlanır.

Punta Barrosa yakınlarındaki kayalık resiflerde kondorlar ve kartallar görülebilir. Yine çok sık, yeleli fok (deniz aslanı) ve büyük karabatak kolonileriyle karşılaşılır.



</doc>
<doc id="199807" url="https://tr.wikipedia.org/wiki?curid=199807" title="Yalnızca Sayıları Seven Adam">
Yalnızca Sayıları Seven Adam

Yalnızca Sayıları Seven Adam ya da özgün adıyla The Man Who Loved Only Numbers, Paul Hoffman'ın ilk kez 1998 yılında yayımlanan, ünlü matematikçi Paul Erdős hakkında yazılmış bir biyografi kitabıdır. Kitabın büyük bir kısmı Erdős hakkında olmakla birlikte, Ronald Graham, Carl Friedrich Gauss ve G.H. Hardy diğer bazı matematikçilere de yer verilmiştir.

Günümüzün en üretken ve eksantrik matematikçisi Paul Erdös,hayatı boyunca sayılarla çalışmak için'oturacağı ev dahi bütün dünyevi konforlardan vazgeçti'En basit günlük işleri yapmayı beceremese'de akıl alamaz bir düşünce gücüne sahipti.60 yıldan uzun bir süre boyunca Erdös,iki valizi ile kıtalar arasında genç yetenekler ve yeni problemler arayıp durdu.O,aşkını sayılara verdi.Ve sayılarda ona sırlarını gösterdiler.

Kitap 1999 yılında, o zamanki adı Rhône-Poulenc Ödülü olan, bilim kitaplarına verilen Aventis Ödülü'nü kazanmıştır.


</doc>
<doc id="199813" url="https://tr.wikipedia.org/wiki?curid=199813" title="Amerika melezi">
Amerika melezi

Amerika melezi ("Larix laricina"), çamgiller (Pinaceae) familyasından yaprak döken doğal olarak Kuzey Amerika'da yayılış gösteren bir melez türü.

20 m boy, 60 cm kadar çap yapabilir. Tacı dar, dallar seyrektir. Genç ağaçlarda kabuk gri, düzgün, sonradan çatlaklı ve kırmızımsı kahverengi olur. Dallar yatay uzanmış veya hafif yükselmiştir. Sürgünler turuncu-kahverengi olup pürüzsüzdür. Koyu kırmızımsı tomurcuklar iğne yapraklar tarafından çevrelenmiş bir yapının hemen altında yer alır. Kısa sürgündeki yapraklar 1–2 cm x 0.5-0.8 uzunluğunda, 0.3-0.5 mm kalınlığında, alt yüzeyi yana yatmış, üstü yuvarlağımsıdır. Rengi soluk mavimsi-yeşil, reçine kanalları kenarda yer alır. Kozalaklar uzun sürgünler de bazen sapsız genellikle eğilebilen saplar üzerinde bulunur ve 2-5 × 2-2.5 mm kadardır. Sayısı 10-30 kadar olan kozalak pulunun kenarı tam, dip tarafı ince çizgili ve ipeksi tüylüdür. Brahtelerin ucu 1 mm uzunluğunda dikenlidir, olgunlaşmış kozalak pullarında gizlenmiştir. Kozalaklar önceleri parlak kırmızı menekşe, olgunlaşınca sarımsı kahverengiye döner. Tohumlar 2–3 mm, tohum saran kanatlar 4–6 mm'dir.

Nemli organik topraklar ile sfagnum veya ağaçlık turba gibi, özellikle besinli-yoksul, pH değeri 4.3-5.8 sahip yerlerde görülür. Yarı gölge ağacıdır.

Anavatanı ABD ve Kanada'dır. Boreal ormanlarında 0–1200 m rakımlarda ıslak, sfagnum bataklıkları ve bataklıklarda, nemli yüksek arazideki mineral topraklarda bulunur.

Yüksek turbalıklarda ve besince yoksul yerlerde kara ladin ("Picea mariana"); besince zengin yerlerde yine kara ladin, balsam göknarı ("Abies balsamea"), batı mazısı ("Thuja occidentalis") ve sert odunlu ağaçlarla birlikte görülür.

Tomurcuklar nisan sonunda patlamaya başlar. Yapraklar Nisan ve Mayıs arasında, çiçekler geç Nisan ve erken Mayısta açarken; tohumlarda Eylül'de olgunlaşır, Ocak ayına kadar kozalak üzerinde kalır. Yapraklar Eylül-Ocak arasında tamamen dökülür.

Melez testere sineği, çoğu ağacın ölümünü neden olan zararlı hayvanlardandır ve büyük alanlar üzerinde, ağaçların yaprakları dökmesiyle periyodik salgın hastalıklara davetiye çıkarır. Casebearer bazı alanlarda geniş ölümlere yol açar. Birkaç kabuk kanatlı böceği Amerika melezini istila eder ama nadiren ciddi zararlara sebep olur.

Tohumların çimlenmesi için nemli mineral veya organik toprak gerekir. Böylece yaşamını garanti altına almış olur. Açık bataklıklarda fideler çoğunlukla, sfagnum yosunlarında bulunur.

Odunu sert ve dayanıklıdır bu yüzden demiryolu travesi yapımında kullanılır. Yavaş büyüyen ağaçlar olduğundan odunu yüksek miktarlarda reçine içerir. Onu çürümeye karşı dirençli yapar ama hamur odunu olarak değerini azaltır.

Kabuklar ayakkabı derisinde kullanılan bir çeşit tanen içerir.

Şu ana dek görülen en yüksek boylu ağacın yüksekliği 33 m, çapı 110 cm, tacı 14 m ölçülmüştür. Bilinin en yaşlı ağaç 371 yaşındadır.


</doc>
<doc id="199823" url="https://tr.wikipedia.org/wiki?curid=199823" title="Tiger">
Tiger



</doc>
<doc id="199829" url="https://tr.wikipedia.org/wiki?curid=199829" title="Rus-Japon Savaşı">
Rus-Japon Savaşı

Rus-Japon Savaşı (Japonca: 日露戦争; Niçi-Ro Sensō: Japon-Rus Savaşı, Rusça: Русско-японская война / "Russko-yaponskaya voyna"), Japonya'nın Rusya'yı Uzak Doğu'daki yayılmacı politikadan vazgeçmek zorunda bıraktığı askeri çatışma (1904-1905). Kore ve Mançurya üzerindeki nüfuz çekişmesinden kaynaklanan savaşın önemli sonuçlarından biri de bir Asya devletinin modern çağda ilk kez bir Avrupa devletini yenilgiye uğratmasıydı.

Savaş, Rusya'nın birliklerini Mançurya'dan geri çekmesine ilişkin anlaşmaya uymaması üzerine, Japonların Lüshun'daki ("Port Arthur") Rus kuvvetlerine sürpriz bir saldırı düzenlemesiyle başladı (8 Şubat 1904). Yeni inşa edilmiş olan (1891-1903) Trans-Sibirya Demiryolu'na karşın Rusya'nın Mançurya'daki sınırlı kuvvetlerine takviye asker ve donanım gönderebilmesi için gerekli ulaşım olanakları hâlâ yetersizdi. Öte yandan komutanlık düzeyindeki başarısızlıkların da etkisiyle, Ruslar Lüshun'un düşüşü (Ocak 1905) ve Mukden Muharebesi'yle (Şubat-Mart 1905) noktalanan bir dizi yenilgi aldılar.

Mayıs 1905'te Tsuşima Boğazlarındaki bir çarpışmada, Japon amirali Togo Heihaçiro Rus kuvvetlerine yardım etmek üzere Ekim 1904'te Baltık kıyısındaki Liepaja (Libau) limanından yola çıkmış olan ve Vladivostok'a ulaşmaya çalışan Amiral Z. P. Rojestvenski komutasındaki Rus Baltık Filosunu yok etti. Bu ağır yenilgiyle birlikte Rus Çarlığı'nda gelişen devrimci hareket, Çar II. Nikolay'ı barış görüşmelerine oturmaya zorladı.

ABD başkanı Theodore Roosevelt 9 Ağustos - 5 Eylül 1905 arasında New Hampshire'daki Portsmouth'da toplanan barış konferansında arabuluculuk görevini üstlendi. Kabul edilen Portsmouth Antlaşması'yla Japonya Liaodong Yarımadası'nın, Lüshun'a giden Güney Mançurya demiryolunun ve Sahalin Adası'nın yarısının denetimini eline geçirdi. Buna karşılık Rusya, Mançurya'nın kuzeyini nüfuzu altında tutmaya devam etti.





</doc>
<doc id="199833" url="https://tr.wikipedia.org/wiki?curid=199833" title="Yaşam Nedir?">
Yaşam Nedir?

Yaşam Nedir? ya da özgün adıyla What is Life? (1944), fizikçi Erwin Schrödinger'in bir popüler bilim kitabıdır. Francis Crick, Yaşam Nedir? yapıtını, DNA'nın keşfinden önce, genetik depolomanın nasıl işlediğini anlatan en iyi kitap olarak belirtmiştir. Schrödinger kitabında okuruyla, içerisinde genetik bilgilerin saklandığı aperiyodik kristal fikrini paylaşır.


</doc>
<doc id="199835" url="https://tr.wikipedia.org/wiki?curid=199835" title="Saab 37 Viggen">
Saab 37 Viggen

Saab 37 Viggen, İsveç yapımı avcı uçağı. Uçakta, 30 mm KCA top, Rb Sidewinder, Rb71 Skyflash AIM 120 ve 7 adet hard point bulundurmaktadır. Ayrıca kısa mesafeli meydanlara iniş ve kalkış yapabilme özelliğiyle ünlüdür.



</doc>
<doc id="199845" url="https://tr.wikipedia.org/wiki?curid=199845" title="Sylvester Stallone">
Sylvester Stallone

Michael Sylvester Gardenzio Stallone (d. 6 Temmuz 1946, New York), Amerikalı oyuncu, senarist ve yönetmen.

Michael Sylvester Gardenzio Stallone 6 Temmuz 1946'da New York'ta doğdu. Babası İtalyan asıllı berber Frank Stallone ve annesi Rus Yahudisi ve Fransız asıllı dansçı Jacqueline "Jackie" Stallone'dur. Erkek kardeşi müzisyen Frank Stallone'dur.

Stallone, dikkat çekmek için çaba sarf etmemesine rağmen öğrencilik döneminde 12 kez okul değiştirmiş ve bu okullardan davranış bozukluğu olduğu gerekçesiyle atılmıştır. 1967 yılında Miami Üniversitesi tiyatro bölümünde eğitim görmeye başladı; ancak 1969'da mezun olamadan ayrıldı.

Stallone, 1970 yılında 24 yaşındayken "The Party at Kitty and Stud's" adlı bir soft porno filmde başrol oynadı. "Rocky" adlı filmle üne kavuşunca film "Italian Stallion" adıyla yeniden yayınlandı. Profesyonel bir oyuncu olarak oynadığı ilk filmi 1971 yılındaki "Bananas"tır; ancak asıl çıkışını 1976 yılında çevirdiği "Rocky" filmiyle yakalamıştır. Bu filmde İtalyan asıllı bir boksör olan Rocky Balboa'nın hayatı anlatılmış ve filmin gişe başarısı beklenenin üstünde çıkınca projeye devam kararı alınmıştır. Rocky adının, 1956 yılında boksu namağlup bir şekilde bırakan ağırsiklet boks şampiyonu Rocky Marciano'dan esinlenerek verildiği düşünülmektedir. Stallone, Rocky efsanesi ile sadece oyunculuğunu değil aynı zamanda senaryo yazarlığı ve yönetmenlik gibi özelliklerini de sergilemiş oluyordu. Rocky serisinin bütün filmlerini kendisi kaleme almış ve serinin 2,3,4 ve 5. bölümlerinde yönetmenlik koltuğuna oturmuştur. Bu filmlerde Rocky İtalyan asıllı olmasına rağmen şortu Amerikan bayrağına bürünmüştür. Aynı zamanda Rocky serisi filmlerde Stallone kendi düşüncelerini yansıtmaktadır. Bir maçta Siyahi bir boksörü devirirken serideki diğer bir filmde Rus boksörü ringde nakavt etmiştir. Rus ideolojisi ve Amerika'da yaşayan siyahilerle ilgili fikirlerini filmlerinde ringe taşımış ve bu karşılaşmalardan Rocky Balboa (ABD) galip ayrılmıştır ama siyahi dostluğunu da göstermiştir. 
Sylvester Stallone, Rocky ile çıkış yaşamasına rağmen onu tüm dünyanın gözünde kahraman yapan 1982 yılında çevrilen "İlk Kan" filmindeki John Rambo karakteridir. Öyle ki ter içerisinde kalmış vücudundaki tüm damarlarının göründüğü sonuna kadar gerilmiş kaslara ve yaptığı işlere bakıldığında (tek başına Afganistan'a girmek gibi.) hayran kalmamak mümkün değildi. Bu filmdeki hayranlık yine Stallone için bir devam filminin kapısını aralamıştır. 1985 ve 1988 yıllarında 3'er sene arayla gelen Rambo serisi beyaz perdeyi dolayısıyla hayranlarını yalnız bırakmamıştır. 2008 yılında serinin 4. filmi olan Rambo 4 adlı filmi gösterime girdi 
Empire dergisinin 1997 yılındaki Ekim ayı sayısında "Tüm Zamanların En İyi 100 Film Yıldızı" sıralamasında 92. sırada yer aldı.

Stallone ilk olarak Sasha Czazk ile evlendi. Bu evliliğinden Sage ve Seargeoh adında iki oğlu olmuştur. 1985 yılında boşandılar. Sonrasında Stallone manken Brigitte Nielsen ile evlendi ve 1.5 yıl sonra boşandılar. Jennifer Flavin adlı mankenle evlenerek 3. kez dünya evine giren aktörün bu evlilikten de 3 kızı bulunmaktadır. Oğlu Sage Stallone 13 Temmuz 2012'de, henüz 36 yaşında hayatını kaybetmiştir.




</doc>
<doc id="199848" url="https://tr.wikipedia.org/wiki?curid=199848" title="Kumul">
Kumul

Kumullar, rüzgar tarafından uçurularak bir yerde yığılan ve toplanan kum yükseltileridir. Kumul oluşumu için, ortamda kum'un bulunması ve çevrede kapalı bir bitki örtüsünün olması gerekir. Bazı çöl kumulları kilometrelerce uzunlukta ve birkaç yüz metre yükseklikte olabilir. Gevşek yapılı kumullar sürekli yer değiştirir. Bazı çöllerde kumulların yer değiştirme hızları yılda 100 metreye kadar çıkar. Kumullar Dünya'da yoğunluklu olarak sıcak ekvator kuşağında bulunurlar ve Venüs'te Mars'ta ve Satürn'ün uydularından Titan'da farklı karışım ve yoğunlukta bulunabilirler. 

Kumullar, rüzgar ve dalga faaliyetleri ile akarsu yataklarında suyun türbülanslı akış gösterdiği yerlerde oluşur. Rüzgarların biriktirmesi ile oluşan kum tepeleri, bir metre ile 200 metre yükseklikte ve birkaç metre ile yüzlerce metre uzunlukta olabilir. Dünya üzerindeki kurak alanların %20 kadarı kumullar ile kaplıdır.(1) 
Kumul oluşumu için, ortamda kumun bulunması ve çevrede kapalı bir bitki örtüsünün olması gerekir. Bunun dışında,kumulların oluşup şekillenmesinde esas rol rüzgara aittir.Hakim rüzgar yönü ve hızları önemlidir.Ayrıca bitki örtüsü,kum kaynağına olan mesafe,zeminin nem içeriği,zeminde yer yer bulunabilen küçük göller ve bataklıklar,zemindeki kayalık çıkıntılar gibi çeşitli tümseklerle çalı ve otsu bitkilerden oluşan engellerin de rolleri bulunur.Kumullar tüm bu etmenlere bağlı olarak farklı şekil ve boyutlarda oluşabilirler. Gevşek yapılı kumullar sürekli yer değiştirir. Bazı çöllerde kumulların yer değiştirme hızları yılda 100 metreye kadar çıkar. Rüzgarların kumları yukarı doğru itmesi ile kayma-akma yüzeyleri (slip-face) oluşur. Tepeciklerin arasında bulunan vadi veya çukurlara bolluk denir. Bir kumul alanı çeşitli şekil ve boyutlarda kumullar ile kaplı olabilir. Büyük kumul alanlarına erg denir.

Kumların birleşerek hilal şeklini oluşturduğu büyük ve geniş kumullardır. Rüzgarın tek yönden esmesi ile oluşurlar. Kayma-akma yüzeyi konkav tarafındadır. Dünya üzerindeki en büyük enine kumullar Çin’de bulunan Taklamakan Çölü’nde bulunmaktadır.(3 Kilometre)

Uzantılı kumullar olarak da bilinirler. Kum ya da hafif engebeli kum tepeleridir. Oldukça uzun olabilirler(En fazla 160 kilometre). Bazı küçük tepecikler birleşerek Y şeklindeki birleşik tepeleri oluştururlar. Oluşumlarında rüzgarın birçok yönden esmesi etkilidir. Pahas olarak bilinen bu kumullar, lös tepeleriyle benzerlik gösterebilir. Son Buzul Çağı’nda oluştukları tahmin edilmektedir.

Radyal simetrik şeklinde olan yıldız kumulları, piramidal kum tepeleridir. Çok yönlü rüzgar rejimlerinin etkili olduğu yerlerde görülür. Üç ya da daha fazla akma-kayma yüzeyi olabilir. Yıldız kumulları yanal yerine, yukarı doğru gelişme gösterir. Hakim olarak Büyük Sahra Çölü’nde bulunurlar. Dünya üzerindeki en uzun yıldız kumulları 500 m uzunluk ile Çin’in güneydoğusundaki Badain Jaran Çölü’nde bulunmaktadır.

Kumların birleşerek yuvarlak oluşturduğu kumul şeklidir. Oval ya da dairesel şekilde olan kubbe kumullarının akma-kayma yüzeyleri genellikle bulunmaz. Yaygın bir tür değildir.

Bitki örtüsünün sınırlı veya toprakların biraz nemli olduğu alanlarda oluşur. Bunlar şapka veya firkete şeklinde bir sıralama gösterebilirler. (2)

Uzunlamasına olarak gelişen Seif tepeleri, kıvrımlı bir yapıya sahiptir Dünya üzerinde birçok farklı türü bulunmaktadır. Çoğunlukla hâkim rüzgâr yönüne paralel uzanarak, büyük olan kumulların parçalanması ile oluşurlar. Sarp ve katı bir görünüme sahip olsa da, yer yer gevşek kumlara rastlanır. Sahra’da yaygın olarak bulunurlar bunlar içerisinde en büyük ve bilinen olanı Arap Yarımadası'nın güneyinin üçte birini kaplayan Rub’al Khali adındaki ergdir. 
Rüzgâr yönünün değişmesi durumunda, Seif tepelerinde minyatür barkanlar meydana gelmektedir. Meydana gelen barkanlar uzun süre hâkim olduktan sonra yerini eski forma bırakır. Rüzgârın tek yönden estiği zamanlarda minyatür barkanların arasında korunaklı oluklar oluşur. Uzunlamasına kumullar, kayma-akma yönünün kaynağını rüzgârın kuvvetlice estiği yerden alır. 
Uzunlamasına olarak gelişen bir kumul, bazı durumlarda rüzgârın esme durumuna bağlı olarak dik bir şekilde oluşur.

Hakim rüzgarların ters yöne esmesiyle meydana gelir. Bu tepelerin üç çeşidi vardır; Basit, bileşik, karmaşık. Basit tepelerin temel şekli geometriktir. En az kayma-ama yüzeyine sahip olan tepelerdir. Bileşik ve karmaşık tepelerde rüzgarın esme yönü ve şiddeti oldukça etkilidir.

Jeolojide “mega ripple” olarak bilinir. Su akışının etkili olduğu kum veya çakıl yataklarında oluşur. Doğal (nehir ve haliç gibi )ya da yapay (kanallar ve boru hatları gibi )olarak her yerde meydana gelebilir. Bu tepelerin en dikkat çekici özelliği, dalga boyu ve yüksekliğinin bir tren oluşturacak şekilde aynı olmasıdır.

Kumların, dalgalar ve rüzgarlar yardımıyla sıkışıp sertleşmesiyle oluşur. Bu tabakalı kum tepeleri için, Güneybatı Devletleri argo bir terim olan “Slickrock” kullanır. Örneklerine Amerika Birleşik Devletleri’nde bulunan Zion National Park da sıkça rastlanır.

Kurak bölgeler dışında kumulların en fazla görüldüğü sahalar kıyı bölgeleridir. Bu bölgedeki kumullara kıyı kumulları denir.

Rüzgar tarafından plajdan kaldırılan kumullar geride kendileri tutacak herhangi bir engele rastladıkları takdirde orada birikmekte ve tepecikler meydana getirmektedir. Bunların boyutları yani uzunluk ve yükseklikleri çok değişiktir. Serbest olarak oluşan her bir kumulun rüzgara bakan tarafı az eğimli diğer tarafı fazla eğimlidir. Bu sebeple bir tepenin profilinde belirgin bir disimetri bulunur.

Kıyı kumulları yeni ve eski olmak üzere iki gruba ayrılabilir. Yeni kumullar ön tarafta bulunurlar. Bunların başlıca özelliği hareket halinde oluşları ve değişikliklere uğramalarıdır. Bazılarının üzerinde yer yer bitkiler bulunmakla birlikte, çoğu çıplaktır ve hepsinde de rüzgarın erozyon ve taşıma faaliyeti kendini kuvvetle gösterir. Bunun sonucu olarak bu tepecikler sık sık yer değiştirirler. Daha doğrusu bunlar ortadan kalkarak biraz ötede yenileri oluşur. Kumulların bazen uçları rüzgarın geldiği tarafından aksine dönük hilaller (barkanlar) şeklini de almaktadır.

Kum tepelerinin canlı yaşamı üzerinde olumsuz etkileri olabilir. Kum tepeleri farklı yollar ile hareket eder. Rüzgarlara bağlı olarak kum parçacıkları zıplayan bir top gibi değişik yönlere savrulur. Rüzgarın şiddeti artıkça parçacıklar havada çarpışır büyük toz fırtınaları meydana gelir.Kumlar Afrika, Orta Doğu ve Çin’de beşeri yapıları büyük ölçüde etkiler. Bazı yerlerde biriken kumların etrafa dağılmasını önlemek için yolların kenarına çitler yapılır.



</doc>
<doc id="199858" url="https://tr.wikipedia.org/wiki?curid=199858" title="Manala">
Manala

Manala, Fin mitolojisinde ölüler ülkesine verilen isimdir. Toprak altındaki yer veya bölge anlamına gelen maan-ala kelimesinden türetilmiş olabileceği düşünülmektedir. Tuonela (Tuoni ülkesi) ya da Pohjola (pohja: Dip, Kuzey) olarak da bilinir.

Finlerin yer altındaki ülkeleri ve diğer Fin-Ugor toplumlarının alakalı kavramları (Laplardaki Yebme-aimo gibi) çeşitli etkilerin altında yüzlerce yıllık bir sürede oluşmuşlardır. İnanışa göre, Manala'ya genellikle alevler içindeki ölüm nehrinin üzerine kurulu dar ve keskin bir köprüden ya da ölmüş birinin getirdiği kayıkla geçilerek ulaşılabilir. Manala karanlık, iç karartıcı bir yerdir. Ama bir işkence diyarı değildir. Burayı oğulları, kızları ve hizmetkarları ile cadı biçimli tanrıça Louhi yönetir. Çeşitli biçimleriyle Pohjola'ya da yer altı dünyasında rastlanır, ama o aynı zamanda evrenin kuzeyinde ve en dışında, insanlığın bilmediği bir dünyadadır. Yani, ölüler ülkesi ölülerin gömüldüğü yerdir; birçok betimlemesinde de tabut ve mezarlara yer verilir.


</doc>
<doc id="199859" url="https://tr.wikipedia.org/wiki?curid=199859" title="Jüri">
Jüri

Jüri, adaletin uygulanmasına katılan yurttaş topluluğu.

İngiliz hukuk gereğince yurttaşlar, adaletin uygulanmasına katkıda bulunurlar. Bundan dolayı ceza mahkemelerinde ve birçok birinci dereceden hukuk mahkemesinde bir "jüri" bulunur. Bu jürinin rolü sınırlı fakat önemlidir, olayların doğruluğu üstünde karar verir. Hakimlere düşen görev de, bu yolla tespit edilmiş bulunan duruma hukuk kurallarını uygulamaktan ibarettir. Ceza işlerinde jüri, davanın iki safhasında işe karışır. Birinci safhada bir suçun işlenip işlenmediğine, şu veya bu kimsenin suçlanıp suçlanamayacağına ("suçlama jürisi"), ikinci safhada ise, sanığın suçlu olup olmadığına ("yargı jürisi") karar verir.


</doc>
<doc id="199861" url="https://tr.wikipedia.org/wiki?curid=199861" title="Uşak 1 Eylül Stadyumu">
Uşak 1 Eylül Stadyumu

1 Eylül Stadyumu, Uşakspor'un lig maçlarını oynadığı stadyumdur. 1962 yılında inşa edilmiştir. Uşak'taki en büyük futbol sahasıdır. 6.094 kişilik seyirci kapasitesine ve 100 araçlık otoparka sahiptir. Engelli tribünü bulunmaktadır. Zemin türü çimdir. Kapalı Devre Kamera Sistemi ve Işıklandırma sistemi bulunmamaktadır.


</doc>
<doc id="199867" url="https://tr.wikipedia.org/wiki?curid=199867" title="Ereğli Müzesi">
Ereğli Müzesi

Ereğli Müzesi, aşağıdaki anlamlara gelebilir:



</doc>
<doc id="199881" url="https://tr.wikipedia.org/wiki?curid=199881" title="Karadeniz Ereğli Müzesi">
Karadeniz Ereğli Müzesi

Karadeniz Ereğli Müzesi, Zonguldak ilinin Karadeniz Ereğli ilçesinde yer alan müze.

Karadeniz Ereğlisi'ndeki müzede, daha çok sütun başlıkları, lahit ve mezar stelleri ile irili ufaklı heykel parçaları vardır.


</doc>
<doc id="199885" url="https://tr.wikipedia.org/wiki?curid=199885" title="Chiloé Millî Parkı">
Chiloé Millî Parkı

Chiloé Millî Parkı (İsp. "Parque Nacional Chiloé") Şili'nin X.Bölgesi Los Lagos'da bulunan bir millî parktır. Millî Park, büyük Chiloé Adası üzerinde yer alır.

Chiloé Millî Parkı, adanın batısında ve adanın başkenti olan Castro'nun yaklaşık yüksekliğinde yer alır. Millî Park'a giriş Büyük Okyanus kıyısındaki Cucao'dur. Burada uzun plaj "Bahia Cucao" bulunur.

Chiloé Millî Parkı üç bölgeye ayrılmış olup toplam alanı 430 km²'dir. Bunlar; "Anay" 352 km², "Chepu" 78 km² ve "Islote Metalqui Adası" 'dır 0,5 km²

Pasifik kıyısındaki plajlar çok sayıda kumul sunar ve deniz turistleri tarafından oldukça sevilir. İç kesimlerde büyük çam ormanları bulunur. Parkta 100'den fazla çeşitli hayvan türleri ve kuşlar yaşar. Kıyılarda penguenler gözlemlenebilir.

Ayrıca Chiloé'nin havası çok değişken ve yağmurludur.

Adada uzun süre İspanyollar ve Huilliche yerlileri ikamet etmiştir. İspanyollar ilk kez adaya 1553'te ayak basar ve Castro şehrini kurarlar. Ada, Şili'nin bağımsızlığını kazanmasından sonra bile İspanyolların elinde kalır. 1826 'da Şilililer adayı fethederler.

1834'de Charles Darwin adayı ziyaret eder. Millî Park 1983 düzenlenir.

Bugün hala millî parkta çok sayıda Huilliche yerleşimi mevcuttur.



</doc>
<doc id="199887" url="https://tr.wikipedia.org/wiki?curid=199887" title="Konya Ereğli Müzesi">
Konya Ereğli Müzesi

Konya Ereğli Müzesi, Konya ilinin Ereğli ilçesinde yer alan müze.

1968'de açıldı. Müzede Ereğli ve çevresinden derlenen, Neolitik, Kalkolitik, Eski Tunç, Hitit, Geç Hitit, Roma, Bizans, Selçuklu, Karamanoğlu ve Osmanlılar devrine ait eserler sergilenmektedir. Bunlar çanak, çömlek, kitabe, mimari parçalar, heykeller, figürinler, sikkeler, yazma Kur'anlar, kadın giysileri, süs eşyaları ve ağaç işleridir. İstanbul ve Ankara'daki müzelerden gelen bazı eserler de müzeyi zenginleştirmektedir. Neolitik ve Kalkolitik çağ eserleri Canhasan kazılarında bulunmuş olup Ankara Müzesi'ndan gelmiştir. Eski Tunç çağı eserleri arasında Batı Anadolu seramikleri yanında yörenin Darboğaz kapları da vardır. Hitit eseri az olup Asur Ticaret Kolonileri çağı eserleri, seramik, tunç silah ve mühürler ile temsil edilmektedir. Kiçikışla mezarlığından gelmiş Frig ve Lidya işi boyalı kaplar güzel örneklerdir. İvriz'de bulunmuş Geç Hitit stel ve heykel başı ile Hellenistik dönem altın Efes sikkesi nadir eserlerdir. Helenistik ve Roma taş eserleri şehrin içinden toplanmıştır. Şeyh Şihabüddin Zühreverdi külliye kazısında bulunan eserler 14. yy. sırlı kaplar ve alçı stükolardan oluşur. Müzede 10 bin kadar eser korunmaktadır.


</doc>
<doc id="199889" url="https://tr.wikipedia.org/wiki?curid=199889" title="Bergerac">
Bergerac

Bergerac, Fransa'nın güneybatısında Akitanya-Limousin-Poitou-Charentes yönetim bölgesine bağlı Dordogne ilinde ("département") kasabadır. Bordeaux'nün doğusunda ve Dordogne Irmağı kıyısında yer alır. 1152'den 1450'ye dek aralıklı da olsa İngiltere'nin olduktan sonra, 16 ve 17. yüzyıllarda Fransız Protestanlığı'nın merkezlerinden biri olmuştur.


</doc>
<doc id="199890" url="https://tr.wikipedia.org/wiki?curid=199890" title="Edius">
Edius

Edius yazılım ve donanımları kurgu ( montaj ) amaçlı kullanılmaktadır. Edius GrassValley firmasının geliştirdiği video düzenleme yazılım ve donanımlarının genel adıdır. İlk olarak Japon Canopus firması tarafından üretilmiş Canopus firmasını GrassValley'in satın almasıyla ürün GrassValley Edius olarak anılmaya başlanmıştır. GrassValley markası da tıpkı Miranda markası gibi Belden firması tarafından satın alındığı için ürün artık Belden çatısı altındadır. Yazılım ilk olarak Cebit fuarında 12 Mart 2003 yılında kullanıcıya tanıtılmıştır. Bu tarih Edius'un doğum günü olarak kabul edilebilir.

Edius donanımları HD, HDV, SD çözünürlüklerini desteklerken yazılımın 4K ve 8K desteği de vardır. 4K desteği Blackmagic firmasının ürettiği kartlar sayesinde olmaktadır. Blackmagic kartlar Edius'un yedinci versiyonu itibarıyla yazılıma destek vermeye başlamıştır.

Grass Valley en son sürüm olarak Edius Pro 7 versiyonu 2013 Haziran ayında satışa sunmuştur. Güncel son versiyon Edius 7.21'dir.

Edius 7'nin en büyük farkı 64 bit mimarisi üzerine kurulu olmasıdır. Bu sayede önceki versiyonlardan çok daha hızlıdır.

Edius'u diğer kurgu yazılımlarından ayıran farklar hemen her formatı native ( doğal ) olarak kabul etmesi ve convert etmeden ( dönüştürmeden ) kurgu başlanabilmesidir. Bu sayede görüntü kalitesi bozulmaz ve hızla kurguya başlanabilir. Picture in Picture ( video içinde video ) Chromakey gibi birçok efektin render istemeden hızla yapılabiliyor olması Edius'u bugünkü popülerliğine kavuşturmuştur.

EDIUS® Pro 7 en hızlı ve çok yönlü gerçek zamanlı kurgu yazılımı...4K, 3D, HD, SD...24x24 to 4Kx2K...Hepsi aynı timeline içinde, hatta hepsi iç içe geçmiş sekanslarda ve hepsi gerçek zamanlıdır. Ve şimdi EDIUS, Blackmagic Design markasıyla işbirliği yaparak, DeckLink 4K Extreme ve Thunderbolt tabanlı UltraStudio 4K capture ve playback kartlarına destek veriyor ve 4K iş akışları için mükemmel bir çözüm sunuyor.
Dünya çapında yayıncılar, prodüksiyon şirketleri, medya departmanları ve video profesyonelleri çoklu format kurgu yazılımında Grass Valley® EDIUS'u tercih ediyor.

Limit yok

Ses, video, resim ve kj katmanlarında sınır yok, EDIUS Pro 7 4K dahil en karmaşık projelerin üstesinden gelebiliyor.

Diğer markalarla uyum desteği

Edius Pro 7, piyasanın önde gelen markalarından Blackmagic Design ile işbirliğine gitti. Matrox ve Aja desteği ise çok yakında.
Edius Pro 7'nin düşük çözünürlüklü proxy desteği sayesinde kurgu yaparken en son bilgisayar konfigürasyonlarına ihtiyacınız yok. Eski masaüstü ve dizüstü bilgisayarlarınızla bile harikalar yaratabilirsiniz.

Edius Pro 7'de göze çarpan yenilikler

Başta Blackmagic olmak üzere üçüncü parti capture ve playback kartlarına destek(Matrox ve Aja kartlarına destek çok yakında)
Çok yüksek çözünürlüklü JPG, TGA, DPX gibi grafik dosyalarıyla hızlı çalışma
Geliştirilmiş MPEG encoder hızı ve kalitesi
Geliştirilmiş H.264/AVC Decoder
4. nesil Intel Core işlemci ailesi optimizasyonu
Gaussian Blur filtresi

Desteklediği kartlar
Blackmagic Design - DeckLink Mini Monitor, Mini Recorder, Decklink Studio2, 4K Extreme, Intensity Pro, Shuttle for USB, Shuttle for Thunderbolt, Extreme, UltraStudio SDI, UltraStudio 4K, Pro
Matrox - MXO2 LE, AJA - Kona, IO



</doc>
<doc id="199894" url="https://tr.wikipedia.org/wiki?curid=199894" title="Psikometri (paranormal)">
Psikometri (paranormal)

Psikometri, Metapsişikte kullanılan bir terim olup, “bir nesneye dokunarak, geçmişte o nesneye dokunmuş kişi ya da kişiler hakkında bilgi edinebilme” olarak tanımlanır.

Eski Yunanca’daki “psikhe” sözcüğü ile "ölçme" anlamına gelen “metron” sözcüklerinden türetilen terim ilk kez 1840 yılında fizyoloji profesörü Joseph R. Buchanan (A.B.D.) tarafından kullanılmıştır. Psikometr ye de psikometrist adı verilen, bu yeteneğe sahip medyumların, bir kimseye ait bir eşyaya dokunarak, o kimsenin fiziksel, zihinsel, ahlaki özelliklerini saptayabildikleri ve o kimsenin gerek geçmiş bir olay sırasındaki heyecan ve imajları hakkında, gerekse karşılaşacağı olaylar hakkında bilgi verebildikleri ileri sürülür. Bu bakımdan, psikometri durugörü, postkognisyon ve prekognisyon medyumluklarının da söz konusu olduğu bir medyumluk türü olarak ele alınır. Kimi Parapsikologlar, psikometri medyumluğunu medyumun söz konusu eşyaya önceden dokunan kimseden eşyaya sinmiş vibrasyonları alarak, bu vibrasyonların kaynağı olan kişiyle psişik irtibat kurması şeklinde açıklar.

Psikometri deneylerinde metal eşyalar üzerinde daha verimli sonuçlar alındığı gözlemlenmiştir. Kapalı mektupları okuyabilen psikometri medyumlarına kriptoskop adı verilir.

Psikometri ile karıştırılmaması gereken Psikometrik psikoloji ise, çağdaş psikolojide kullanılan testlerin hazırlanması üzerine araştırma ve geliştirme yapan bir uzmanlık alanıdır.



</doc>
<doc id="199899" url="https://tr.wikipedia.org/wiki?curid=199899" title="Adobe Premiere Pro">
Adobe Premiere Pro

Adobe Premiere Pro. Adobe şirketi tarafından geliştirilen video düzenleme yazılımı Adobe Premiere'in 6.5 sürümü sonrasındakiler için belirlediği genel serinin adıdır. Bu bağlamda Adobe Premiere 7.0 / Adobe Premiere Pro 1.0 olarak tanımlanmıştır. Yarı profesyonellerin, öğrencilerin ve ev kullanıcılarının tercih ettiği yazılım, basit ev videoları ve bazı prodüksiyonlarda kurgulanabilir. Matrox ve Decklink kartlarıyla uyumlu çalışır. En büyük avantajı After Effects ile olan uyumudur. Ayrıca Adobe Photoshop ile de uyumludur.

Aslen bilgisayarın genel verimine oranlı çalışan Adobe Premiere Pro, uyumlu olduğu donanımlarla kullanıldığında tam video işleme, efektleme ve gerçek zamanlı giriş-çıkış sağlama gibi özelliklere de sahiptir.

CS4 ve CS5 sürümlerinde büyük sıçramalar yapmıştır.

Final Cut Pro gibi Mac tabanlı video düzenleme programı benzeridir. Tv ve film sektörlerinin kullandığı ve tercih ettiği bir programdır.

Yeni dönem sürümlerde, günümüzün önemli video biçim ve standartlarının da (HD, 24P v.s) işlenmesi mümkündür.



</doc>
<doc id="199900" url="https://tr.wikipedia.org/wiki?curid=199900" title="Beyaz gagalı yunus">
Beyaz gagalı yunus

Beyaz gagalı yunus ("Lagenorhynchus albirostris") "Lagenorhynchus" cinsindeki altı yunus türünden biridir ve Kuzey Atlantik Okyanusu'nun ılık ve serin sularında bulunur.


</doc>
<doc id="199905" url="https://tr.wikipedia.org/wiki?curid=199905" title="Brisé">
Brisé

Brisé, Pas Brise (Fransızca ""kırık adım"") olarak da bilinir. Klasik balede kanat çırpmaya benzer (battu) küçük adımlara verilen isimdir.

Doğru atılmış bir brisé, canlı ve sert olmalıdır. Aslında, esas brisé, bir bacak vuruşuyla yapılan bir çeşit assemblé'dir. Balerin ya da balet, bacağını, diğer bacağından uzaklaştırarak, assemblédeki gibi yana ve havaya doğru savurur ve sonra bu bacağıyla, diğer bacağının (destek almak için kullandığı bacağının) önüne veya arkasına nazikçe vurur. Yere iki ayağı üzerinde, genelde beşinci duruşta ayakları çapraz, dizleri ise kırık olarak (demiplié) düşer. Esas brisé, zamanlamada, yerin üzerine (genelde kayarak) yürüyüşte ve bacakların vuruş şekli-konumunda değişiklikler yapılarak çeşitlendirilebilir.


</doc>
<doc id="199909" url="https://tr.wikipedia.org/wiki?curid=199909" title="Kurtlar">
Kurtlar



</doc>
<doc id="199913" url="https://tr.wikipedia.org/wiki?curid=199913" title="Mahasiddha">
Mahasiddha

Sanskritçe "büyük, yetkili" anlamlarına gelen Mahasiddha, Tibetçe "Grub-Thob Chen" olarak da geçer. Hint ve Tibet Tantra geleneklerinde bir takım meditasyonlarla siddhayı (olağanüstü güçleri) edinen büyük bir yogidir. Şivacı Hindular ve Tibet'teki Vajrayana Budistleri, 11. yüzyıla dek 84 Mahasiddha'yla ilgili efsaneler aktarmışlardır. Bu Mahasiddha'lar önemli değişiklikler gösterebilir. Aralarında bütün toplumsal sınıflardan ve iki cinsten de kişilerin yanı sıra Hintçe isimler almamış kişiler de bulunuyordu. Seksen Dört Mahasiddha, yoga, büyü ve simya öğelerini birleştiren önemli bir yansımadır.



</doc>
<doc id="199916" url="https://tr.wikipedia.org/wiki?curid=199916" title="Yüksek Seçim Kurulu (Türkiye)">
Yüksek Seçim Kurulu (Türkiye)

T.C. Yüksek Seçim Kurulu, Yargıtay ve Danıştay'ın kendi içlerinden çıkardıkları üyeden oluşan, Türkiye'deki seçimlerin genel yönetim ve denetimini yürüten, aynı zamanda da seçimlerin yargısal denetimini sağlayan karma egemen üst yargı merciidir.

Yüksek Seçim Kurulu yedi asıl ve dört yedek üyeden oluşur. Üyelerin altısı Yargıtay, beşi Danıştay Genel Kurullarınca kendi üyeleri arasından üye tam sayılarının salt çoğunluğunun gizli oyu ile seçilir. Bu üyeler salt çoğunluk ve gizli oyla aralarından bir başkan ve bir başkanvekili seçerler.

Yüksek Seçim Kurulu üyelerinin görev süresi altı yıldır. Süresi biten üyeler yeniden seçilebilir.

YSK, özel kanunlara göre yapılacak milletvekilliği, il genel meclisi üyeliği, cumhurbaşkanlığı, belediye başkanlığı, belediye meclisi üyeliği, muhtarlık, ihtiyar heyeti üyeliği seçimlerinde ve Anayasa değişikliklerine ilişkin kanunların halk oylamasına sunulmasında genel yönetim ve yargısal denetimi sağlar.

Seçim sonuçlarına yapılacak her türlü itiraza karşı başvurulabilecek son mercii Yüksek Seçim Kuruludur. Yüksek Seçim Kurulu'nun verdiği kararlar kesindir, YSK'nın vermiş olduğu kararlara karşı herhangi bir yargı merciine başvurulamaz.

Valiler, kaymakamlar, belediye başkanları, muhtarlar ve bütün kamu görevlileri her türlü seçim işleri ve seçmen kütükleri yazımında, seçim kurullarının istediği bilgileri ve belgeleri, gecikmeden, süresinde ve doğru olarak göndermeye mecburdur. Seçmen kütüğünün kurulması, güncelleştirilmesi ve bundan elde edilecek liste, çizelge ve diğer malzemenin gerekli yerlere ulaştırılması ve dağıtılması için Yüksek Seçim Kurulunca alınacak kararlar bütün kamu kuruluşlarını ve görevlilerini bağlar.

YSK teşkilatı merkezde Seçmen Kütüğü Genel Müdürlüğü ile İdari ve Mali İşler Dairesi Başkanlığından; taşradaysa her il seçim çevresinde bir İl Seçim Kurulu Başkanlığından, her ilçede bir İlçe Seçim Kurulu Başkanlığından, Seçmen Kütüğü Bürolarından ve seçim bölgelerinde konulacak her sandık için bir Sandık Kurulundan oluşur.

İl Seçim Kurulu Başkanlıkları, il seçim çevresinde kanunla tespit edilen vazifeleri görür. Seçimleri düzenle yürütür. Her il merkezinde ayrı bir İl Seçim Kurulu Başkanlığı bulunur. İl merkezindeki derecesi en yüksek hâkim, kurulun başkanı; diğer iki yüksek dereceli hâkim de üyesidir. Yargı organından iki hâkim de yedek üyedir.

İlçe Seçim Kurulu Başkanlıkları, her ilçe çevresinde, kanunun verdiği görevleri yapar. Seçimi düzenle yürütür. Her ilçe merkezinde ayrı bir İlçe Seçim Kurulu Başkanlığı bulunur. Kurul, ilçenin en yüksek dereceli hâkiminin başkanlığı ile diğer altı üyeden meydana gelir. Dördü siyasi partilerden ikisi de devlet memurları arasından 10 yıl görev yapan ve o ilçede en çok görev yapanlar arasından kura ile tespit edilir. Kurulda görev yapan altı üyenin yanı sıra altı yedek üyesi de vardır.




</doc>
<doc id="199921" url="https://tr.wikipedia.org/wiki?curid=199921" title="Bonn belediye başkanlarının listesi">
Bonn belediye başkanlarının listesi

Ekteki liste, Almanya'nın Kuzey Ren-Vestfalya eyaletinin Bonn kentinde büyükşehir belediye başkanı ve büyükşehir direktörü olarak görev almış kişilerin tamamını kapsar.




</doc>
<doc id="199939" url="https://tr.wikipedia.org/wiki?curid=199939" title="Arnold Schwarzenegger">
Arnold Schwarzenegger

Arnold Alois Schwarzenegger (d. 30 Temmuz 1947, Graz), Avusturya kökenli ABD vatandaşı, sporcu, sinema oyuncusu ve siyasetçidir. Schwarzenegger 2003-2011 yılları arasında ABD'nin California Eyaleti Valisi olarak görev yapmıştır. Sinema kariyerinde özellikle "Terminatör" filmleriyle ünlenmiştir.

Avusturya'da Polis şefi olan Gustav Schwarzenegger (1907-1972) ile Aurelia Jadrny'nin (1922-1998) tek çocuğu olarak Avusturya'da, Thal'de, Steiermark'ın başkenti Graz kenti sınırındaki bir köyde doğdu ve "Arnold Alois Schwarzenegger" olarak vaftiz edildi. Babası gönüllü olarak 1938 yılında Nazi Partisi'ne, 1 Mayıs 1939 tarihinde ise Nazi Partisi'nin paramiliter kanadı Sturmabteilung (SA)'a üye olmak için başvurmuştur ve sonrasında II. Dünya Savaşı'nda görev almıştır. Alman Ordusu'nda Feldgendarmerie'de (Askeri Polis gücü) Hauptfeldwebel (Başçavuş) rütbesiyle görev yaptı. Sıtma hastalığına yakalandıktan sonra 1943 yılında taburcu edildi.

Annesi ile babası savaştan sonra, 20 Ekim 1945 tarihinde evlendiler. Babası 1947 yılında polis kariyerine devam etti. Annesinin önceki evliliğinden Meinhard adında bir üvey abisi vardı. Çocukken kısaca Arnie diye de anılan Schwarzenegger, II. Dünya Savaşı sonrası diğer çocuklar gibi fakir ve travmatik bir toplumda gözlerini açmıştır. Schwarzenegger'in vücut geliştirme antrenmanlarında vücudunun verdiği olumlu tepki kısa sürede ciddi mesafe kat etmesini sağlamış, dönemin önde gelen sporcu ve antrenörleri tarafından müsabakalara katılması için teşvik edilmiştir. 
Arnold Schwarzenegger 1966'da önce Almanya ve aynı yıl Avrupa şampiyonu olduktan sonra kariyerindeki ilk amatör Uluslararası Vücut geliştirme şampiyonluğunu N.A.B.B.A Mr. Universe yarışması ile 1967 yılında İngiltere'de kazandı. O yıllarda bilinen en büyük organizasyonda 5 kez şampiyon oldu. Ancak onu hem vücut geliştirme sporunda zirveye oturtan hem de "Modern" dünyaya ikon olarak tanıtan yarışma Amerikalı bir serbest girişimci ve spor malzemeleri taciri olan Joe Weider'ın düzenlediği ve daha sonra vücut geliştirmenin Oscar'ı olarak kabul edilen I.F.B.B (International Federation of BodyBuilding) Mr. Olympia 1970 olmuştur. Bu yarışmada kendi standartlarında olan Mike Mentzer, Sergio Oliva, Frank Zane gibi proporsiyonu tam, oranları birbirine çok yakın dönemin elit vücutçularıyla yarışma serüveni devam etti. Müthiş devamlılığı ile o dönemdeki estetik algıların gelişmişlik düzeyi sayesinde 6 kez Mr. Olympia unvanını aldığında günümüz deyimiyle artık bir Star Profil'di ve dolayısıyla yaptığı her şey artık halk tarafından beğeniyle izleniyordu. 1979 yılında Wisconsin Üniversitesi İşletme ve Ekonomi bölümünden mezun oldu. Arnold, 1986'da ABD'nin eski başkanı John Kennedy'nin kızkardeşi Eunice Kennedy Shriver'in kızı olan Maria Shriver ile evlendi ve bu evliliğinden 4 çocuk sahibi olmuştur.
Vücut geliştirme sporunu bırakan Arnold Schwarzenegger dergilerde, reklamlarda ve beyaz perdede boy göstermeye başladı. En büyük rakibi Mike Mentzer ile 5 yıl aradan sonra 7. ve son kez katıldığı 1980 Mr. Olympia'ya kadar yıllar boyu kıyasıya bir mücadele içindeydiler. Mike Mentzer bu sefer kazanmak istiyordu ve son yılların en iyi formunu yakalamış Arnold Schwarzenegger'in yokluğunda şampiyon olmuştu fakat Arnold Schwarzenegger ismi ve şöhretiyle sanki kendi adına düzenlenmiş bir veda gecesi havasında geçen yarışmada ona hiçbir zaman geçilmedi. Bunun doğrultusunda Amerika'da profesyonel spor hayatını sürdürdüğü yıllarda Hollywood Stüdyoları tarafından işlenmeye hazır elmas muamelesi gördü ve fiziğine uygun rollerde sinema izleyicisinin karşısında boy göstermeye başladı.

Schwarzenegger, Avusturya/Amerika Birleşik Devletleri çifte vatandaşlığına sahiptir. Doğuştan Avusturya vatandaşlığına sahip olup, 1983 yılında Amerika Birleşik Devletleri vatandaşlığı almıştır. Avusturya vatandaşlığı hakkını tutabilmek için Avusturya makamlarından izin istedi. Avusturya, genellikle çifte vatandaşlığa izin vermemektedir. İsteği kabul edilmiş ve Avusturya vatandaşlığı muhafaza edilmiştir.

 başrolde olduğunu gösterir


</doc>
<doc id="199945" url="https://tr.wikipedia.org/wiki?curid=199945" title="İspanyol gribi">
İspanyol gribi

İspanyol gribi ya da İspanyol nezlesi, 1918-1920 yılları arasında H1N1 virüsünün ölümcül bir alt türünün yol açtığı grip salgınıdır. İspanyol Gribi, 18 ay içinde 50 ile 100 milyon arası insanın (o dönemde yaşayan nüfusunun %5'i) ölümüne sebep olarak insanlık tarihinde bilinen en büyük salgın olmuştur. İspanyol Gribinin bir özelliği, zayıf, yaşlı ve çocuklardan çok, sağlıklı genç erişkinleri etkilemiş olmasıdır. Birinci Dünya Savaşı'nın son aylarında tüm dünyayı etkisi altına almış, hatta kimi tarihçilere göre dört yıl süren savaşın sona ermesinde önemli bir etken olmuştur.

Türkçede 1918'den itibaren "İspanyol Nezlesi" sözcük grubu kullanılmıştır. Yıllar sonra açılan bazı toplu mezarlardan alınan örnekler sonucunda domuz gribine sebep olan H1N1 virüsünden (birkaç ufak farklılık haricinde aynı) kaynaklandığı anlaşılan hastalık, İngilizceden tercümeden dolayı "İspanyol Gribi" olarak anılmaya başlanmıştır. Bu hastalığa "İspanyol" gribi denmesinin sebebi dünyada birinci dünya savaşı yıllarının kamuoyundan yeni bir hastalık salgınının saklanmasına rağmen ilk olarak ispanya kamuoyunda tartışılmaya başlamasıdır yani İspanya bu hastalığın ortaya çıktığı veya en yoğun olduğu yer değil; bu hastalığın bir salgın olduğunun tespit edildiği yerdir.

İspanyol nezlesi ilk kez 11 Mart 1918'de ABD'nin New Mexico eyaletinde tespit edildi. Salgın 1918 Eylül-Kasım aylarında zirve noktasına ulaşmış ve Türkiye dahil tüm dünya ülkelerini etkilemiştir. Hindistan'da 17 milyon kişi, yani ülke nüfusunun %5'i bu hastalıktan ölmüştür. ABD'de nüfusun yaklaşık %28'i hastalığa yakalanmış ve 500.000 ilâ 675.000 kişi hayatını kaybetmiştir. Britanya'da 250.000, Fransa'da 400.000 kişinin öldüğü tahmin edilmektedir. Fiji adalarında nüfusun %14'ü iki haftalık bir süre içinde İspanyol Nezlesi'nden ölmüştür. Hastalığa dönemin önemli isimlerinden de yakalananlar olmuştur. Max Weber, İspanya Kralı XIII. Alfonso ve Sophie Halberstadt Freud bu kişiler arasında sayılabilir. Mustafa Kemal Atatürk de Samsun'a hareket etme hazırlıkları içerisindeyken bu hastalığa yakalanmış ve hastalığı Beşiktaş'taki evinde atlatmıştır. İspanyol gribi bütün dünyayı kasıp kavurduğu gibi İstanbul'u da etkilemiştir. Nâzım Hikmet dizelerinde İspanyol gribine şöyle yer verir:

"Biz ki İstanbul şehriyiz, 
Seferberliği görmüşüz: 
Kafkas, Galiçya, Çanakkale, Filistin, 
Vagon ticareti, tifüs ve İspanyol nezlesi 
bir de İttihatçılar, bir de uzun konçlu Alman çizmesi 
914’ten 918’e kadar yedi bitirdi bizi." 

Salgın İspanya'da başlamadı. İspanyol nezlesi olarak adlandırılmasının sebebi İspanya'nın, Birinci Dünya Savaşı'nda yer almamış olması ve askerî sansür nedeniyle diğer Avrupa devletlerinde salgından söz edilmezken İspanyol basınının salgın konusunu ilk kez gündeme getirmiş olmasıdır.




</doc>
<doc id="199954" url="https://tr.wikipedia.org/wiki?curid=199954" title="Döşemedibi, Ünye">
Döşemedibi, Ünye

Döşemedibi, Ordu (il)inin Ünye ilçesine bağlı bir mahalledir.

Ordu iline 61 km, Ünye ilçesine 3 km uzaklıktadır.

Mahallenin iklimi, Karadeniz iklimi etki alanı içerisindedir.

Mahallenin ekonomisi tarım ve hayvancığa dayalıdır.Fındık üreticiliği köy halkının başlıca geçim kaynağıdır.

Mahallede, ilköğretim okulu yoktur fakat taşımalı eğitimden yararlanılmaktadır. Mahallenin içme suyu şebekesi ve kanalizasyon şebekesi vardır. PTT şubesi ve PTT acentesi yoktur. Sağlık ocağı ve sağlık evi yoktur. Mahallenin ulaşımı sağlayan yol yer yer asfalt olup mahallede elektrik ve sabit telefon vardır.



</doc>
<doc id="199958" url="https://tr.wikipedia.org/wiki?curid=199958" title="Salyut 2">
Salyut 2

Salyut 2, Sovyetler Birliği tarafından 4 Nisan 1973'te fırlatılan uzay istasyonu. Bu istasyon gerçekte Salyut programına dahil değildi, çok gizli Almaz askeri uzay istasyonu programının bir parçasıydı. Salyut 2 adı, istasyonun askeri görevini gizlemek için verilmişti. Başarıyla uzaya fırlatılmasına karşın, yörüngedeki ikinci gününden itibaren basınç kaybetmeye başladı ve uçuş kontrolleri bozuldu. Arızanın nedeni, muhtemelen istasyonu yörüngeye çıkaran Proton roketinin üst kademesinin ayrıldıktan sonra yakın mesafede infilak etmesi sonucu oluşan şarapnel delikleriydi. 11 Nisan'da istasyonun dört güneş hücresi bozuldu ve elektrik kesildi. 28 Mayıs 1973'te atmosfere girerek yandı.



</doc>
<doc id="199981" url="https://tr.wikipedia.org/wiki?curid=199981" title="Amniyon sıvısı">
Amniyon sıvısı

Amnion sıvısı (AS), hayvanlarda, embriyoyu koruyan ve besleyen sıvıdır.

Sürüngenler, kuşlar, ve memelilerde görülür ve bu grup "Amniyota" diye adlandırılırlar. İkiyaşayışlılar ve balıklar ise "Anamniyota" olarak isimlendirlen gruptur.

Amniyon sıvısı, gebelik sırasında, bebeğin korunmasını ve tüm beslenmesini sağlar. Amniyon sıvısı, bebeğin cilt, solunum sistemi, sindirim sistemi ve boşaltım sisteminden dökülen hücrelerin olduğu bir sıvıdır. Sıvı, alfafetoprotein (AFP) ve asetilkolinesteraz (ACE) gibi maddelerin ölçümü için, sıvıdan amniyosentez işlemiyle alınan hücreler ise sitogenetik analizler, enzim ve DNA analizleri için kullanılır.




</doc>
<doc id="199989" url="https://tr.wikipedia.org/wiki?curid=199989" title="SC Braga">
SC Braga

Sporting Clube de Braga () (), 1921 yılında Braga şehrinde kurulan spor kulübü. 2008 yılında Sivasspor'u UEFA Intertoto Kupası'nda elemiştir. 2004-2005 sezonundan beri düzenli olarak Avrupa kupalarına katılmayı başaran Braga, 2010-2011 sezonunda UEFA Avrupa Ligi'nde final oynayıp sürpriz yapmış, ancak finalde Porto'ya 1-0 mağlup olarak kupayı alamamıştır. Primeira Liga'da mücadele eden kulüp tarihinin en büyük başarısı, 1 Taça de Portugal şampiyonluğudur.

Braga, 2004-05 ve 2005-06 sezonlarında o dönemde UEFA Kupası olarak adlandırılan UEFA Avrupa Ligi'nde 1. Tur'da elenmesine rağmen, 2006-07 ve 2008-09 sezonlarında son 16'ya, 2007-2008 sezonunda ise son 32 takım arasına kalmayı başardı. Ancak, 2008-2009 sezonunda UEFA Intertoto Kupası'nda başarılı olup UEFA Kupası'na katılma hakkı elde etmişti.

2010-2011 sezonunda, 3. ön eleme turunda Celtic'i, play-off turunda ise Sevilla'yı eleyerek tarihinde ilk kez UEFA Şampiyonlar Ligi'ne katılma hakkı kazandı. Arsenal, FK Şahtar Donetsk ve Partizan'la aynı gruba düşen Braga, topladığı 9 puanla grubu 3. sırada bitirerek yoluna UEFA Avrupa Ligi 2. Tur'dan devam etti. Bu turda Polonya takımı Lech Poznań'ı eleyen Braga, İngiliz ekibi Liverpool'u da geçti. Çeyrek finalde FK Dinamo Kyiv'i, yarı finalde de Benfica'yı eleyip 2011 UEFA Avrupa Ligi Finali'nde Porto'ya rakip oldu.

2009-10 sezonunda ise 71 puanla Benfica'nın ardından ligi ikinci olarak tamamlayan Braga, lig tarihindeki en yüksek derecesini elde etti. Porto'nun domine ettiği Portekiz Süper Ligi'nin 2010-2011 sezonunu 46 puanla 4. sırada tamamlayarak UEFA Avrupa Ligi'nde mücadele etme hakkı kazandı.









 "(Sporting C.P.'dan kiralık)"




</doc>
<doc id="199993" url="https://tr.wikipedia.org/wiki?curid=199993" title="Prekognisyon">
Prekognisyon

Prekognisyon meydana gelecek olayların önceden paranormal olarak algılanması fenomenine Parapsikoloji'de verilen addır.

Prekognisyon ile premonisyon arasındaki fark, prekognisyonun özel bir olay hakkında açık bir bilgi içermesine karşılık, premonisyonda meydana gelecek olayla ilgili yalnızca belli belirsiz bir hissetmenin söz konusu olmasıdır. Parapsikologlar geleceği bilme fenomeninin gerçek olduğunu, bu fenomenin gerçekliğinin sayısız vakalarla ortaya konmuş olduğunu kabul etmekle birlikte ve bu fenomeni laboratuvar koşullarında deneysel olarak inceleyip sonuçları sınıflandırmakla birlikte, fenomenin nasıl oluştuğu ve nedeni konusuna bir açıklama getirememektedirler. Prekognisyon fenomeni, büyük çoğunluğu geleceğin önceden düzenlenmiş olamayacağını savunan Parapsikologlar arasında geleceğin önceden düzenlenip düzenlenmemiş olması konusunda bir görüş ayrılığına neden olmuştur. Bu konu, Fatalizm’e karşı çıkan Neo-spiritüalist görüşte, geleceğin geçmişte yapılan iradi hareketlerin sonuçları olarak nedensellik kuralınca kısmen belirlenmiş ve insanın iradi hareketleriyle mukadderatını her an belirlemekte olduğu düşüncesiyle açıklanmaktadır.

Parapsikolojik araştırmalara göre, prekognisyon medyumluğunun kapsamındaki fenomenlerin oluşum biçimleri içinde, % 60’ını haberci rüyalar, % 40’ını ise uyanıkken kendiliğinden görülen vizyonlar, işitsel halüsinasyonlar, aniden zihinde çakan düşünceler, trans sırasında alınan duyumlar veya bilme duygusu biçiminde ortaya çıkan medyumluk oluşturmaktadır.

Parapsikolojik istatistikler prekognitif duyumların büyük kısmının genellikle ilk 48 saat içinde olacak olaylara ilişkin olduğunu göstermektedir. Aylar veya yıllar sonra olacak olaylara ilişkin prekognisyonların sayısı çok azdır. Yine Parapsikolojik istatistiklere göre, prekognisyon fenomenlerinin % 80’lik kısmında, fenomene konu olan kişiler ile prekognitif duyumu alan kişi arasında duygusal bir bağ (eş, aile bireyi, dost vs.) olduğu görülmüştür. Bu bağın mevcut olmadığı % 20’lik kısım ise genellikle büyük, önemli felaketlere (uçak düşmesi, deprem, önemli birine suikast girişimi vs.) ilişkin duyumlardır.




</doc>
<doc id="200002" url="https://tr.wikipedia.org/wiki?curid=200002" title="Amniyosentez">
Amniyosentez

Amniyosentez (AS) ya da (İng. "Amniotic Fluid Test (AFT)") , doğumöncesi fetusun içinde yüzdüğü sıvıdan cerrahi müdahale ile bir miktar sıvı alma işlemine verilen addır. Genellikle, genetik incelemeler için önerilen bir işlemdir.

Amniyosentezde, hamile bireye karından girilen bir iğneyle rahime ve buradan da korion zarından geçilerek bebeğin içinde yüzdüğü amniyon sıvısına ulaşılıp, bir miktar sıvı alınır.

Anne adayının ayrıntılı bir ultrason sonrası, karın bölgesi cildi temizledikten sonra iğne rahmin içine sokulur. Ultrason ekranı eşliğinde işleme uygun incelikte spiral iğne kullanılarak rahime ve buradan da amnion sıvısının bulunduğu boşluğa ulaşılır. Gerekli görülen yaklaşık 15-20 ml. sıvı enjektöre çekilir. Bu esnada ultrasondan bebeğin hareketleri göz önünde bulundurulur ve giriş genellikle bebeğin ayak kısmından yapılır. Enjektörün çıkarılmasından sonra işleme son verilir. Alınan amnion sıvısı materyali oda sıcaklığında incelemek üzere, bekletilmeden (en geç yarım saat içinde) laboratuvara gönderilir.

Amniyosentez, sonrası fetus için gerekli sıvıyı vücut yerine koyar. Alınan miktarı, anne vücudunun yaklaşık 3 saat içerisinde tümüyle yerine koyduğu tahmin edilmektedir.

Erken amniyosentez 13. haftada yapılabileceği gibi, geç amniyosentez 21-22 haftaya kadar uygulanabilir. Genellikle uygulanan, 15-20 hafta arası amniyosentez uygulaması için en uygun haftalar olarak daha az risk taşımaktadır.

Genellikle genetikde, bebekte kromozom analizi (prenatal sitogenetik analiz), AFP varlığı ya da NTD (nöral tüp defekti) araştırması için uygulanır. Amniyosentez, üçlü ya da ikili tarama testleri sonucu çıkan değerlerin yüksek olması durumunda yapılan bir ileri bir incelemedir.

Amniyosentez, çoğunlukla genetik incelemeler için yapılasa da, polihidramnios (bebeğin sıvısının normalden fazla olması) gibi durumlarda da anne adayını rahatlatmak için tedavi amaçlı kullanılabilir.

Amniyosentez öncesi ve sonrası aileye tıbbi genetik danışma verilir. Testin sonuçlarına göre bebeğin sağlıklı ya da engelli olacağı belli olur.

Amniyosentez, genellikle işlem sırasında bir sorunla karşılaşılmadığı sürece acı vermez. Kadın doğum uzmanları kısa bir süre yatakta dinlenme tavsiye ederler, bu karşılaşılan %0,5-1 arası olan düşük riskini azaltmak için alınan bir önlemdir.

İşlem yapılırken en çok görülen durum iğnenin girmesiyle korion zarının rahime bağlı olduğu yerden ayrılması ve kadın doğum uzmanının bunu ekarte edememesi sonucu görülen durumdur. Bu durumda işlemi 1-2 hafta sonrasına ertelemek gerekebilir.

Genetik tanı amacıyla yapılan amniosentez sonrası yaklaşık %1-2 anne adayında "su gelmesi" şeklinde yakınmalar olmaktadır. Bu durum genellikle 48 saat içinde kendiliğinden geçer.



</doc>
<doc id="200053" url="https://tr.wikipedia.org/wiki?curid=200053" title="Gri Limanlar">
Gri Limanlar

Elflerin Orta Dünya'nın en batısındaki şehirleri. Elfler burayı genellikle Orta Dünya'nın batısındaki Ölümsüz Topraklar'a geçmek için kullanır. Shire'nin batısında Mavi Dağlar'ın arasında bir koyun sonunda kurulmuştur. Cirdan buranın beyidir.

Yüzüklerin Efendisi üçlemesinin son kitabının son bölümünün adıdır.


</doc>
<doc id="200060" url="https://tr.wikipedia.org/wiki?curid=200060" title="Gaël Clichy">
Gaël Clichy

Gaël Clichy (d. 26 Temmuz 1985, Toulouse), Fransız sol bek. 2011 yılında, 2003'ten beri forma giydiği Arsenal FC'den 7 Milyon Sterlin karşılığında Manchester City FC takımına transfer olmuştur. Clichy, Arsenal'in namağlup şampiyon olduğu dönemdeki "Efsane Kadro"sundan kalan son oyuncuydu fakat o da transfer olunca Arsenal'in o sezonki kadrosundan kimse kalmamış oldu.

G.Clichy henüz 9 yaşında bir çocukken Toulouse'da bir futbol sahasının üstündeki tellere tırmanmış bu sırada sağ baş parmağı kopmuştur. Bu olaydan sonra Clichy hemen hastaneye kaldırılmış ve parmağı kurtarılmıştır. Gael Clichy bu olaydan 11 yıl sonra 2006 yılında ünlü Fransız L'Quipe dergisine verdiği röportajda bu olaydan bahsetmiş, bunun kendisini futbola daha da bağladığını söylemiştir.

2017 transfer sezonunda, Başakşehir FK ile sözleşme imzalamıştır.



</doc>
<doc id="200063" url="https://tr.wikipedia.org/wiki?curid=200063" title="Dinle (Şebnem Paker albümü)">
Dinle (Şebnem Paker albümü)

Dinle, 1997 yılında piyasaya sürülen, Şebnem Paker'in ilk albümüdür. "Dinle" isimli şarkı söz yazarıyla anlaşılamadığı için sözleri değiştirilerek piyasaya sürülmüştür. Eurovision şarkısı olarak hala TRT'de yeni sözlerle yapılan kayıt çalınmaktadır. Hâlbuki Eurovision şarkısının sözleri Mehtap Alnıtemiz'in yazdığıdır.



</doc>
<doc id="200077" url="https://tr.wikipedia.org/wiki?curid=200077" title="Psişizm">
Psişizm



</doc>
<doc id="200105" url="https://tr.wikipedia.org/wiki?curid=200105" title="Salyut 3">
Salyut 3

Salyut 3, Sovyetler Birliği tarafından 25 Haziran 1973'te fırlatılan uzay istasyonu. Aslında çok gizli Almaz programına dahil askeri bir uzay istasyonuydu, bunu gizlemek için Salyut programına dahilmiş gibi isimlendirildi.

Bir ABD uzay aracının saldırısına karşı Salyut 3'ün kendisini koruyabilmesi için istasyona 23 mm'lik (bazı kaynaklara göre 30 mm'lik) bir Nudelmann makineli tüfeği yerleştirildiği belirtilmektedir. Söylendiğine göre tüfek, istasyonun uzun ekseni üzerine yerleştirilmiştir. Kendi başına hareket ettirilemediğinden, istasyonun doğrultusu değiştirilerek nişan alınmaktadır. Nişan alma ekranı ve ateş düğmesi, istasyonun kontrol masasındadır. Tüfeğin etkili menzili bir kilometre civarında olup, kurşunların bir sonraki yörüngede istasyona dönmemesi için asla yörünge düzlemi üzerinde ateşlenmemesi gerekmektedir. Son Salyut 3 ekibi istasyondan ayrıldıktan sonra, tüfek uzaktan kumandayla ateşlenerek denenmiştir. 

Sovyetlerin yörüngede böyle bir savunma silahına ihtiyaç duyma nedeni, ABD'nin insanlı Sovyet uydularına karşı da kullanılabilecek olan askeri Ay Örümceği benzeri planları olabilir. 




</doc>
<doc id="200107" url="https://tr.wikipedia.org/wiki?curid=200107" title="Nuitari">
Nuitari

Karanlıklar Kraliçesi Takhisis'in büyük oğludur. Kara büyücülerin lideri olarak bilinir. Dünyadan yok olduğunda sonsuza kadar anılmak için diğer tanrıların aksine Lunitari ve Solinari ile birlikte izinden gidenleri kutsamak için kara ayı gökyüzüne yükseltmiştir. Kara ay yalnızca kara büyücüler tarafından görülür. Ondan sonra gelen kara büyücüler onun adına kara büyücü tarikatını kurup ona tapmışlardır. Her ne kadar karanlık bir tanrı da olsa diğer kuzenleri Lunitari ve Solinari gibi varoluşundaki öncelik büyüdür. Bu yüzden annesi Tahkisis ile ters düştükleri olmuştur.


</doc>
<doc id="200112" url="https://tr.wikipedia.org/wiki?curid=200112" title="Salyut 4">
Salyut 4

Salyut 4 (DOS 4) Sovyetler Birliği tarafından 26 Aralık 1974'de yörüngeye oturtulan Salyut serisinden uzay istasyonu. Esas olarak DOS 3'ün bir kopyasıydı, ama onun aksine başarılı oldu. İstasyona üç mürettebat gönderildi, bunlardan Soyuz 17 ve 18 kenetlenmeyi başarırken Soyuz 18a bir kaza nedeniyle ulaşamadı. İkinci ziyaret 63 gün sürdü. İsimsiz ve insansız bir Soyuz kapsülü, istasyona üç ay boyunca kenetli kalarak sistemin güvenilirliğini kanıtladı. Salyut 4, 3 Şubat 1977'de yörüngeden çıkarıldı.

Salyut 4'ün güvertesindeki en önemli araçlardan biri, "Filin teleskobu" da denilen X ışını cihazıydı. Cihazın farklı dalgaboylarında ölçüm yapan dört kanalı bulunuyordu. Kozmonotlar bu cihazla aralarında Akrep X-1 yıldızının da bulunduğu çeşitli cisimleri gözlemlediler.



"İngilizce Vikipedi"


</doc>
<doc id="200119" url="https://tr.wikipedia.org/wiki?curid=200119" title="Hayvansal psişizm">
Hayvansal psişizm

Hayvansal psişizm (animal psychism) hayvanlardaki psişik fenomenler bütününü ifade etmek üzere kullanılan bir terimdir.

Parapsikologlar, hayvanlar üzerinde sürdürdükleri deney ve gözlemler sonucunda, kimi hayvanların ESP denilen paranormal yeteneklere insanlardan daha fazla sahip olduklarını ve ayrıca, bu yeteneklerini bazı hayvanların beş duyu gibi doğal ve normal bir yetenek olarak kullandıklarını ileri sürmektedirler.

Parapsikoloji denildiğinde akla ilk gelen isim olan ve kurduğu Parapsikoloji Kurumu’nun Amerikan Bilim Geliştirme Kurulu'na kabulüyle Parapsikoloji’ye ilk saygınlığını kazandırmış bulunan J.B. Rhine, yaptığı deney ve gözlemler sonucunda bazı hayvanlarda şu beş psişik yeteneğin bulunduğunu açıklamıştır:


J.B.Rhine’ın hayvansal psişizm ile ilgili çalışmalarını Rhine’dan sonra sürdüren ardılları, hayvanlarda bunlardan başka paranormal yeteneklerin de olduğunu açıklamışlardır. Neo-spiritüalist görüş, hayvanlardaki bu yeteneklerin bir kısmını, insanın etkisi altında olmakla birlikte algılayamadığı esîrî vibrasyonların bazı hayvanlarca algılanabilmesine bağlar. Bir beygirin görme ve koklama duyularıyla algılayabilme alanından daha uzakta olduğu halde uzaktan geçen eşini tanıması, deprem öncesinde örümceklerin yuvalarını ve bazı hayvanların ağıllarını bırakıp kaçmaları, onların bazı vibrasyonlara insanlardan daha duyarlı olmalarıyla açıklanır.




</doc>
<doc id="200136" url="https://tr.wikipedia.org/wiki?curid=200136" title="Acem (müzik)">
Acem (müzik)

Acem, klâsik Türk müziğinde mi notasına yakın bir perde.

Acem sözcüğüne 15. yüzyıla ait en eski Türkçe müzik yazmalarından beri rastlanılmaktadır. Acem, ayrıca, acemaşiran, acembûselik, acemkürdî, Nevrûz-ı Acem, Uzzâl-acem, Yegâh-ı Acemî gibi birçok terim içerisinde de kullanılmıştır.



</doc>
<doc id="200137" url="https://tr.wikipedia.org/wiki?curid=200137" title="Acem (topluluk)">
Acem (topluluk)

Acem, Arapların kendileri haricindeki yabancılar için kullandığı bu sözcük, Osmanlılar tarafından ise genellikle Farsları nitelemek için kullanılmıştır. Bu sebepten dolayı Türkçeye de İranlı anlamında kullanılan bir sözcük olarak geçmiştir. Osmanlılar döneminde İran'dan gelen insanlar için kullanılırdı. Bu nedenle İranlılar, genelde "Acem" olarak bilinir.

Genel olarak Acem kelimesinin anlamı ne zaman ve kim tarafından kullandığına bağlıdır. "Acem" sözcüğünün Arapça asıl anlamı "dil bilmeyen"dir. İran'da aşağılama olarak algılanmaktadır. Arap olmayanlar için bir tanım olarak da kullanılır. Eski Yunanlar ve Romalıların kullandığı "barbar" sözcüğüne benzer bir nitelik taşır.

Osmanlı, İran ve Orta Asya üzerinde araştırmalar yapan önemli ve sorunlu coğrafi terimlerden birisi "Acem" veya "Acemistan"'dır. Acem tabiri Arapçada Arap'a nispetle yabancı, gayri Arap anlamındadır. Acem kelimesi İslamiyet öncesi fetihler sırasında Araplarca hususi olarak İranlılar için kullanılmıştır. İranlılar, İran ve ötesi için bu tabiri kullanmışlardır. Osmanlılar Arap geleneğine uyarak İran ve ötesini tarif için Acem tabiri kullanmışlardır. Ancak, bundan dolayı Acem tabiri vasıtasıyla Türkistan'ı, Fars/İran coğrafi alanına dahil etmek mümkün değildir. Tarihî realite olarak Türkistan'ın İran coğrafyasından ayrı olduğu malumdur ve hem Arapların hem de Osmanlıların kullandıkları Acem tabiri İran ve ötesi manasındadır.

Osmanlılarda XV.-XVII. yüzyıllarda, Acemistan, Bilâd-ı Acem veya Vilâyet-i Acem tabirlerinden kastedilen coğrafi mekan ise sadece bugünkü İran'ı değil Horasan'ı ve bütün Türkistan'ı da içine almaktadır. Kaynaklarda Osmanlı ülkesine gelen pek çok alim için "Acemli olup", "Acem'den geldi" gibi kayıtlar bulunmaktadır. Yine Osmanlı ülkesinden birçok talebenin ilim tahsili için "Diyar-ı Acem'e gitti", "Bilâd-ı Acem'e varıp", "Acem'de tahsil görüp" gibi ifadeler ile Acem'e gittiği belirtilenlerin kesin olarak Türkistan'a mı yoksa İran'a mı gittikleri anlaşılamamaktadır.

Genel olarak "Acem'e gitti" veya "geldi" tarzındaki ifadelere dayanarak İran coğrafyasının kastedildiğine karar vermek yanlış olacaktır. XVIII. asrın ilk yarısına kadar Osmanlı kaynaklarında Acem veya Acemistan gibi tabirler ile karşılaşıldığında, o dönem için bu coğrafi tabirin bugünkü İran'dan daha geniş bir manası olduğu dikkate alınmalı, şahısların bulunduğu, gittiği, geldiği veya herhangi bir olayın vuku bulduğu durumlarda, ancak ilgili şehirler tespit edilerek, Acem tabiri ile İran'ın mı, yoksa Türkistan'daki coğrafi bir bölgenin mi kastedildiğine karar verilmelidir. Aksi halde, günümüzdeki anlayışa göre Acem tabiri ile İran'ın kastedildiği hükmü verilirse, bundan dolayı pek çok yanlışa düşüleceği muhakkaktır.


</doc>
<doc id="200149" url="https://tr.wikipedia.org/wiki?curid=200149" title="Salyut 5">
Salyut 5

Salyut 5, Sovyetler Birliği tarafından 22 Haziran 1976'da Baykonur Uzay Üssü'nden fırlatılarak yörüngeye oturtulan uzay istasyonu. Çok gizli askeri Almaz serisinin üçüncü ve son istasyonuydu. Diğer Almaz'lar gibi, Salyut adı verilerek gerçek amacı gizlendi.

Fırlatılışı ve sonraki görevleri tamamen başarılıydı. Soyuz 21 uzayadamları istasyonda 7 Temmuz - 24 Ağustos 1976 arasında görev yaptı. Soyuz 23 15 Ekim'de kenetlenmeyi denedi, ancak istasyona girmeyi başaramadı. Soyuz 24 mürettebatı istasyonda 8 - 25 Şubat 1977 arasında kaldı.

Yaklaşık 18-19 tonluk ağırlığıyla yapısal olarak Salyut 3'e benziyordu. İstasyonun merkezinde iki tarafa yatay olarak yerleştirilmiş güneş panelleri vardı. Araştırma verileri ve materyallerinin Dünyaya gönderilmesi için ayrılabilir bir kurtarma modülü bulunuyordu. Bu modül 26 Şubat 1977'de Dünyaya gönderildi ve Sovyetler tarafından bulundu. Salyut 5'in yakıtı tükenince planlanan Soyuz 25 görevi imkânsız hale geldi ve yörüngeden çıkarılarak atmosferde yandı.




</doc>
<doc id="200159" url="https://tr.wikipedia.org/wiki?curid=200159" title="Maden mühendisliği">
Maden mühendisliği

Maden Mühendisliği, madenlerin bulunması, çıkarılması ve zenginleştirilmesi konularında eğitim ve araştırma yapan mühendislik dalıdır.

Açık ocak madenciliği; yer altında bulunduğu saptanmış ya da mostra vermiş cevherin ekonomik olarak, üzerindeki örtü tabakasının kaldırılarak kazanılması işlemini anlatan madencilik yöntemidir.

Madencilik; yer altında bulunduğu saptanmış ya da mostra vermiş cevherin ekonomik olarak, yer altından çeşitli yöntemlerle çıkarılmasını işlemini anlatan madencilik yöntemidir.

Cevher hazırlama, temel olarak, ekonomik olarak kıymetli mineralleri cevherden ayırma işlemidir. Cevher hazırlama genel olarak dört aşamadan oluşur. Bu aşamalar, boyut küçültme, sınıflandırma, zenginleştirme ve susuzlandırmadır. Bunun yanında cevher zenginleştirme için çeşitli hidrometalurjik ve pirometalurjik yöntemlerden de yararlanılmaktadır.

Madenlerin çıkarılması genel olarak açık ocak madenciliği ve Madencilik diye ikiye ayrılmıştır. Bunun yanında cevher zenginleştirme işlemi de maden mühendislerinin öncelikli çalıştığı alanlar arasındadır. Bu alanlar dışında maden mühendisleri, kaya ve zemin mekaniği araştırmalarında ve su sondaj, temel sondaj, zemin iyileştirme dallarında da çalışmaktadır. Yeni gelişmekte olan derin deniz madenciliği ve uzay madenciliği gibi konular da ileride maden mühendislerinin çalışma alanları olacaklardır. Son yıllarda ise disiplinler arası konulardan olan beton endüstrisi (agrega, çimento), kil endüstrisi (tuğla, kiremit, seramik) ve cam endüstrisi gibi sektörlerde maden mühendisleri kalite ve üretim sahalarında çalışmaktadırlar. Maden mühendisleri kazı ve hafriyat bilgilerinden dolayı ise yoğun bir şekilde metro, baraj, otoyol yapımı aşamalarında da çalışmaktadırlar. Bunun yanında aldıkları temel mühendislik eğitimi nedeni ile finans, pazarlama gibi alanlarda da iş bulabilmektedirler.




</doc>
<doc id="200168" url="https://tr.wikipedia.org/wiki?curid=200168" title="Battanî">
Battanî

Ebu Abdullah Muhammed bin Cabir bin Sinan er-Rekki es-Sabi el-Battani (858, Harran - 929, Samarra yakınlarındaki Kasr el-Cis kazası) Latince Albategnius, Albategni ya da Albatenius olarak bilinen, Arap astronom, astrolog ve matematikçidir. Şu anda Türkiye'de bulunan Şanlıurfa ilinin bir ilçesi olan Harran'da doğmuştur. Lakabı "es-Sabi'dir fakat tam künyesi, bizi onun Müslüman olduğu sonucuna götürür.

Battani'nin astronomideki en çok bilinen başarılarından biri Güneş Yılını 365 gün, 5 saat, 46 dakika ve 24 saniye olarak ölçmüş olmasıdır.

Battani'nin Zij adı verilen çalışması Johannes Kepler, Tycho Brahe gibi Avrupalı astronomlar üzerinde büyük bir etki yaratmıştır. Nicolaus Copernicus, Zij üç defa Latinceye çevrilmesine rağmen, O'ndan yaklaşık 700 yıl önce yaşamış Battani ne yazdıysa eserlerinde tekrar etmiştir.

Modern dünya, Battani'ye bilim dünyasına katkılarından dolayı hürmetini, saygısını göstermiş ve Ay'daki bir bölgeye Albategnius olarak ismini vermiştir.

Battani, Suriye'de Rakka ve vefat ettiği şehir olan Şam'da çalışmalar yapmıştır. Battani, Batlamyus'un bazı yanlışlarını düzeltmiş ve yeni Güneş ve Ay tablolarında derlemiştir. Uzun süre bilim dünyasında otorite olarak kabul edilmiştir. Güneş'in enberi hareketlerini keşfetmiş, gök kürenin bölümleri üzerine çalışmalar yapmış ve muhtemelen 5.yüzyılda yaşamış olan Hint astronom Aryabhata'dan bağımsız olarak, sinüsün ve kısmi olarak da tanjantın hesaplamadaki kullanımlarını açıklamış ve böylece modern trigonometrinin temelini atmıştır. Battani bunlardan başka astronomide, ekinoksların devinme hareketlerinin değerlerini ve ekliptik eğimi çok yakın bir oran bularak hesaplamıştır. Battani, tablolarında devinim için tekdüze değerlendirmeler kullanmıştır.

O'nun en önemli çalışması olan Zij ya da ayarlı astronomik tablolar, Plato Tibirnitus tarafından 1116 yılında "De Motu Stellarum" olarak Latinceye çevrilen 57 bölümden oluşan "el-Zij es-Sabi" adlı eseri Avrupa astronomisinde büyük bir etki bırakmıştır. Zij, biraz Hint etkisi görülen Batlamyus teorisi üzerine bina tesis edilmiştir. Bu eserin bir yeni baskısı 1645 yılında Bologna'da ortaya çıkmıştır. Plato'nun orijinal el yazısıyla yazdığı nüshası Vatikan'da; ve Battani tarafından yazılmış bir el yazma tezi ise Escorial Library'de astronomik kronoloji bölümünde muhafaza edilmektedir.

Battani, gelişmiş ay ve güneş tabloları kullanarak yaptığı gözlemler boyunca, Güneş'in dışmerkez kuvvetinin değiştiğini, modern astronomide Dünya'nın Güneş etrafındaki bir eliptik yörünge üzerindeki hareketinin eşitliğini keşfetmiştir.

Kopernik, Kopernik Devrimi'ni başlatan "De Revolitionibus Orbium Coelestium" adlı kitabında Battani'ye olan minnetini dile getirmiş ve birçok yerde O'ndan alıntılar yapmıştır.

Battani, matematikte trigonometride günümüzde kullanılan formüller üretmiştir:

Ayrıca sin "x" = "a" cos "x" eşitliğini buldu, formül:

Battani, El-Mervezi'nin tanjant fikrini, tanjant ve kotanjant hesaplamaları amacıyla denklemler geliştirmek için konu hakkındaki matematiksel tablolarını derleyerek kullanmıştır. Bundan başka sekant ve kosekantın işteş fonksiyonalrını keşfetmiş ve O'nun "gölgelerin tablosu" olarak adlandırdığı, kosekantlar hakkındaki ilk matematiksel tabloyu, 1'den 90'a kadar her bir dereceyi içerecek şekilde hazırlamıştır.




</doc>
<doc id="200170" url="https://tr.wikipedia.org/wiki?curid=200170" title="Marcha Real">
Marcha Real

Marcha Real (Anlamı: "Kraliyet Marşı") İspanya'nın ulusal marşıdır. Resmi sözleri olmayan nadir ulusal marşlardan biridir.

İspanyol ulusal marşı Avrupa'nın en eski ulusal marşlarından biridir, kaynağı bilinmemektedir. Adı ilk olarak 1761 yılında Manuel de Espinosa'nın "Libro de Ordenanza de los toques militares de la Infantería Española" isimli kitabında Marcha Granadera (Bombacı Marşı) başlığıyla ama anonim bir eser olarak geçmiştir.

Marcha Granadera 1770 yılında Kral III. Şarl tarafından resmi "onur marşı" olarak kabul edildi. Kısa bir süre içinde Kral'ın herhangi bir baskısı olmaksızın Kral, kraliçe ya da veliaht resmi törenlere katıldıklarında sürekli çalan marş halk tarafından "La Marcha Real" olarak isimlendirildi ve ulusal bir marş haline geldi.

Marcha Real'in en eski sözleri 1843 yılında Ventura de la Vega'nın yazmış olduğu dizelerdir.

XIII. Alfonso'nun (1886 - 1941) hükümdarlığı sırasında Marcha Real'in sözleri Eduardo Marquina tarafından yeniden yazıldı. Franco döneminden sonra bu sözleri İspanyol ulusal marşının resmi sözleri olarak kabul ettirme çabaları da oldu. Demokrasiye geçiși takiben Kral I. Juan Carlos tarafından alınan bir kararla, resmi törenlerde Marcha Real'in sözsüz çalınması uygulamasına başlanmıștır.

Himno de Riego İkinci Cumhuriyet (1930 - 1939) sırasında Marcha Real'in yerini alsa da Franco La Marcha Real'i tekrar ulusal marş olarak kabul etti. Diktatörlüğü sırasında (1939 - 1975) ulusal marş bazı zamanlarda şair José María Pemán'ın sözleriyle söylendi. Ama bu sözler asla resmi olarak kabul görmedi.



</doc>
<doc id="200173" url="https://tr.wikipedia.org/wiki?curid=200173" title="Haydar Hatemi">
Haydar Hatemi

Haydar Hatemi (d. 1945), Azeri ressam. Amerika Birleşik Devletleri'nde ikamet etmekte olan sanatçi, Katar Kraliyet ailesinin saray ressamıdır.

1945 yılında Güney Azerbaycan'da doğan Haydar Hatemi, Tahran Üniversitesi-Güzel Sanatlar Bölümünde eğitimini tamamlamıştır. Hussain Behzad ve Abu Talib Mugimi gibi sanatçıların öğrencisi olmuştur. Üniversite yıllarında Takht-e-Tavus Madalyası'nın tasarımı için açılan yarışmada birincilik ödülünü almıştır. Bu başarısından dolayı, İran kraliçesi Farah Pehlevi tarafında ödülü takdim edilmiştir. Bu olaydan sonra, Farah'ın isteğiyle Şahnaz Pehlevi Akademisi'nde heykel dersleri vermeye başlar.

1983 yılında İstanbul'a giderek yerleşmiştir. Haydar Hatemi, Osmanlı minyatür tekniğinin yaşayan son temsilcilerindendir.

Eserleri birçok özel sanat koleksiyonlarında görülebilir. En son projesi, peygamberlerin hayatlarını içeren "Stories of Messengers" serisidir.

Dinlerarası diyalog hareketini sanata yansıtmak için başlatılan bu resim sergisi, uluslararası sanat odakları tarafından en üst düzeyde desteklenmiştir.



</doc>
<doc id="200174" url="https://tr.wikipedia.org/wiki?curid=200174" title="Cezayir menekşesi">
Cezayir menekşesi

Cezayir menekşesi, Apocynaceae familyasından "Vinca" cinsini oluşturan yer örtücü bahçe bitki türlerinin ortak adı.

Yaprakları yaz kış dökülmez ve karşılıklı şekilde dizili bulunurlar. Mor, eflatun, beyaz renkte çiçekleri vardır. Çiçek yaprakları beş parçalıdır. Ilıman iklimde, nemli ve ışık alan yerlerde gelişir. Toprağı besin maddelerince zengin olmalıdır. Bahçede grup olarak yetiştirilebilir. Avrupa, Kafkaslar ve Türkiye'de doğal olarak yetişen türleri vardır.

Kök salar ve saldığı yerde yeni bir bitki oluşturur. Geniş ve üstüne basılmayan mekanlarda, çok güneş ihtiyacı duymadan yeşil bölgeler oluşturmada kullanılabilir.



</doc>
<doc id="200190" url="https://tr.wikipedia.org/wiki?curid=200190" title="Kaynanadili">
Kaynanadili

Kaynanadili ("Opuntia"), kaktüsgiller (Cactaceae) familyasında sınıflanan bitki cinsi.

Türkçede İngilizce'deki "prickly pears" (dikenli armutlar) adına benzer şekilde topluca dikenli incirler adı ile anılan türleri içeren "Opuntia" ve İspanyolcada cholla ortak adı ile anılan türleri içeren Cylindropuntia alt cinslerine ayrılan bu cinsin tipik türü, Türkçede "Eşek inciri", "Hint inciri", "Frenk inciri", "dikenli incir" ya da halk ağzında "kaynandili" olarak anılan "Opuntia ficus-indica"<nowiki>'</nowiki>dır.

Dikenli incirler ("Opuntia" alt cinsi), yassı ve yuvarlak bölümlerin eklemlenerek oluşturduğu gövdelere sahiptir. "Cylindropuntia" alt cinsinin türlerinde ise gövde bölümleri yassı değil, silindrik yapılıdır.

Gövdesi düz ve yassı büyük parçalar halinde eklemlidir ve üzerinde kabarcıklar bulunur. Büyük çiçekleri baharda ya da yaz başında açar. Olgunlaşmadan önce yeşil olan meyveleri, olgunlaştığında erguvani renge dönüşür ve yenilebilir. Gövdesi yaşlandıkça olgunlaşır. Bol güneş alan yerlerde fazla suya gereksinim duymadan yetişir. Her türlü toprağa uyum sağlayabilir.



</doc>
<doc id="200195" url="https://tr.wikipedia.org/wiki?curid=200195" title="Jacques Charles">
Jacques Charles

Jacques Alexandre César Charles (d. 11 Aralık 1746 - ö. 7 Nisan 1823), Fransız mucit, bilim adamı, matematikçi ve baloncu.

Charles, Beaugency-sur-Loire'da doğmuş ve balonla ilk uçuşunu da 27 Ağustos, 1783'te yapmıştır; 1 Aralık, 1783'te, Ainé Roberts'le birlikte, "La Charlière" adını verdiği balonuyla 550 metreye yükselmişlerdir. Birçok kullanışlı cihaz icat etmiştir: bir tür hidrometre ve goniometre. Ayrıca Gravesand heliostat'ını ve Fahrenheit aerometresini de geliştirmiştir. Ayrıca, Benjamin Franklin'in elektrik deneylerini de onaylamıştır.

1783 civarlarında Charles yasasını icat etmiştir. Daha sonra, Joseph-Louis Gay-Lussac, bu bulgulardan yararlanmıştır. Aslında Charles yasasını ilk basan insan Gay-Lussac'tır. Ancak, Charles'ın yayımlanmamış işlerinden bu yasayı yayınladığı için, yasa, Charles'ın adıyla anılır.

Charles, 1793'te, hem Institut Royal de France'a, hem de Académie des sciences'a seçilmiştir. Daha sonra da, "Conservatoire des Arts et Métiers" 'de fizik profesörlüğü yapmıştır. Charles, 7 Nisan 1823'te, Paris'te ölmüştür.


</doc>
<doc id="200198" url="https://tr.wikipedia.org/wiki?curid=200198" title="Sinan Tuzcu">
Sinan Tuzcu

Sinan Tuzcu, (d. 10 Temmuz 1977, Gaziantep) Türk dizi ve sinema oyuncusu. Senarist.

Mimar Sinan Üniversitesi Devlet Konservatuvarı tiyatro ana sanat dalı mezunu (2004). Okul sonrası Londra'da Arcola Theatre bünyesinde çalıştı. Televizyonda Ihlamurlar Altında (2006) dizisi ile tanındı. Aynı yıl Engin Cezzar - Gülriz Sururi Tiyatrosunda Ayşe Opereti adlı oyunda oynadı (2006). 9 Temmuz 2006'da evlendiği Dolunay Soysert ile bu oyunda başrolü paylaştı. Son çalışmalarını Duru Tiyatro bünyesinde, Emre Kınay yönetiminde yapmıştır.

2006 yılında BKM ve İstanbul Halk Tiyatrosu ortak yapımı olarak sahnelenen 'Sürmanşet' adlı oyunu yazmıştır.

2014 Yılında Kanal D ve Star Tv de yayınlanan Urfalıyam Ezelden dizisinin tasarımını senaristliğini yapmıştır.

2016 yılında Atv de yayınlanan Kehribar dizisinin Hikayesini ve senaristliğini Ali Aydın'la beraber yazmıştır.




</doc>
<doc id="200203" url="https://tr.wikipedia.org/wiki?curid=200203" title="Louis Joseph Gay-Lussac">
Louis Joseph Gay-Lussac

Louis Joseph Gay-Lussac (d. 6 Aralık 1778 – ö. 10 Mayıs 1850), Fransız kimyager ve fizikçidir. Genellikle gaz yasalarıyla ilgili çalışmalarıyla anılır. Bunun dışında, alkol-su karışımlarıyla yaptığı çalışmalarının ardından bir takım alkollü içkilerin alkol oranlarını ölçmüştür.

Gay-Lussac, Haute-Vienne'deki Saint-Léonard-de-Noblat'da doğmuştur. Eğitimine orada başlayıp, 1794'te, babasının tutuklanmasının ardından, École Polytechnique'e girmek üzere Paris'e gitmiştir. 1797'de okula kabul edilip, üç sene orada okuduktan sonra, École Nationale des Ponts et Chaussées'ye geçmiştir. Bir süre sonra Claude Louis Berthollet'nin asistanı olarak atanmıştır. 1802'de Antoine François de Fourcroy'un yardımcılığını yaptı. École Polytechnique'de, 1809 yılında kimya profesörü oldu. 1808'den 1832'ye kadar Sorbonne'da fizik profesörlüğü de yaptı. Ancak bu görevi, daha sonra Jardin des Plantes'taki kimya kürsüsü için bıraktı. 1831'de doğduğu vilayet, Haute-Vienne'in temsilcisi olarak seçilmiş, 1839'da da "Chambre des pairs'e" katılmıştır.

1809'da, Gay-Lussac, Geneviève-Marie-Joseph Rojot'yla evlendi. Onunla ilk defa, bir çarşafçı dükkânının çalışanı olarak kimya kitabı okuduğunu gördüğünde tanışmıştı. Beş çocuklarından en büyüğü, Jules, Giessen'e giderek Justus Liebig'in asistanlığını yapmıştır. Jules'ün bazı çalışmaları, aynı baş harfleri yüzünden (J. Gay-Lussac), babasıyla karıştırılmıştır.

Gay-Lussac soyunun bir kısmı Brezilya'da, Güney Amerika'da (de Salusse Lussac/Lussac Do Coutto/Do Coutto Monni) ve Ontario'da yaşamaktadır.

Gay-Lussac, 1802'de, Jacques Charles'ın çalışmalarını kullanarak, günümüzde Charles yasası olarak bilinen yasayı formülize etmiştir.

1804'te, Jean-Baptiste Biot'yla birlikte, bir hidrojen balonu kullanarak 6.4 kilometreye kadar yükseldiler. Atmosferi araştırdığından, farklı yüksekliklerden hava örnekleri alarak sıcaklık ve nemlilikteki farklılıkları gözlemlemeye çalışmıştır.

Alexander von Humboldt'la birlikte, 1805'te, alçalan basınçla (yükseklikle), atmosferin basit yapısının değişmediğini keşfetmiştir. Aynı zamanda, suyun, iki hidrojen parçası, bir oksijen parçasından oluştuğunu da, Humboldt'la beraber keşfetmiştir.

1808'de, boru bulanlardan biriydi.

Sorbonne Üniversitesi'ne yakın bir sokak ve otele adını vermiştir. Aynı zamanda doğum yeri olan Leonard de Noblat'da bir meydan ve sokak da onun ismini taşır. Mezarı, Paris'teki ünlü mezar, Père Lachaise Mezarlığı'ndadır.


</doc>
<doc id="200205" url="https://tr.wikipedia.org/wiki?curid=200205" title="Akşamdan kalmalık">
Akşamdan kalmalık

Akşamdan kalmalık, yüksek miktarda alkol tüketimini takiben yaşanan olumsuz belirtilerin tümü.

En bilinen belirtileri baş ağrısı, mide bulantısı, bitkinlik, ışığa ve sese duyarlılık ve susuzluktur. Hipoglisemi, dehidrasyon ve B12 vitamini eksikliği, akşamdan kalmalığı açıklamak üzere ortaya atılan nedenlerdir. Akşamdan kalmalık 12 ila 36 saat kadar sürebilir, 48 ila 72 saat sürdüğü hakkında raporlar da vardır.

Akşamdan kalmalık çok sayıda belirtiyle ortaya çıkar: Dehidrasyon, yorgunluk, başağrısı, mide bulantısı, kusma, ishal, kesiklik, ateş, tükrük salgılamada artış, konsantrasyon bozukluğu, sıkıntı, huzursuzluk, ışığa ve sese duyarlılık, motor işlevlerde düzensizlik ve uyuma zorluğu. Belirtiler kişiden kişiye değişir ve genellikle içki tüketiminden birkaç saat sonra başlar. Akşamdan kalmalığın bilişsel kabiliyetleri etkileyip etkilemediği bilinmemektedir.


Aşağıdaki maddeler tüketilmekle birlikte, geçerliliklerini gösteren bilimsel bir çalışma yoktur.



</doc>
<doc id="200214" url="https://tr.wikipedia.org/wiki?curid=200214" title="Asma">
Asma

Asmagiller (Vitaceae), vantuzlu, tırmanıcı çalı görünümünde sarılgan bitkileri içeren bitki familyası.

Karmaşık yapılı, kahverengi gövdesi olan yarı odunsu bir bitkilerdir. Parçalı, üzeri tüylerle kaplı yaprakları vardır. Küçük ve yeşil renkli çiçekleri salkım biçiminde olur. Sarı, yeşil, siyah meyveleri vardır. Güneşi çok seven, yağış alan yerlerde iyi gelişen bir bitkidir. Her türlü toprak koşuluna dayanıklıdır. Islah amaçlı olarak tohum ile genellikle çelikle üretilir. Asma, bahçe duvarına sardırılabilir ya da çardak oluşturulabilir.




</doc>
<doc id="200217" url="https://tr.wikipedia.org/wiki?curid=200217" title="Adi kadıntuzluğu">
Adi kadıntuzluğu

Adi kadıntuzluğu ("Berberis vulgaris"), çalı grubuna ait, 2 metreye kadar boylanabilen bir bitki türü.

Yapraklarını kışın döker. Sarı ya da turuncu çiçekleri tek tek, küçük demetler halide şemsiye biçiminde olur. Kırmızı meyveleri vardır. Güneşli ve yarı gölge ortamlarda iyi gelişir. Hemen hemen her toprakta yetişebilir. Sonbahar aylarında yapraklarının aldığı renkler bahçelere değişik güzellikler katar. Genellikle Doğu Anadolu'da rastlanır. meyve ve kökleri başlıca berberin içerir. vazokonstriktör, kolagog ve spazmolitik etkilidir.

Adi kadıntuzluğu meyvesinin içeriğinde % 5 şeker,% 5-6 organik asit (esasen elma asidi), 0,4-0,6% pektin, %4,9 selüloz, %0,95 kül ve %150–170 mg C vitamini vardır. Haziran ayında toplanan yapraklarında %120 mg C vitamini ve meyve verince beklemiş yapraklarında %40 mg E vitamini vardır. Adi kadıntuzluğunun meyvesinde C vitamininden başka, diğer önemli maddeler de vardır. Bunlardan limon ve elma asitlerini, flavonoidleri, pektin ve şekerli maddeler belirtilebilir.


</doc>
<doc id="200222" url="https://tr.wikipedia.org/wiki?curid=200222" title="Gülhatmi">
Gülhatmi

Gülhatmi ("Alcea rosea"), ebegümecigiller (Malvaceae) familyasından çok yıllık otsu, çiçekli bir bitkidir.

2-2,5 metreye kadar boylanabilir. Beyaz, pembe, mor, sarı, kırmızı çiçekleri olabilir. Çiçekleri çizgili ya da lekeli olabilir. Geniş ve yuvarlak yaprakları kalp biçimindedir. Güneşli, rüzgar almayan yerlerde iyi gelişir. Killi ve besin maddelerince zengin, iyi gübrelenmiş toprakları sever. Ilıman iklimlerde, haziran-ağustos sonuna kadar çiçekli kalır.

Hatmi ve Ebegümeci'ni kaynattığımız zaman oluşan kıvamlı su saçımızı birçok kremden daha iyi yumuşatıyor.


</doc>
<doc id="200225" url="https://tr.wikipedia.org/wiki?curid=200225" title="Yunan İsyanı">
Yunan İsyanı

Yunan İsyanı, veya Rum İsyanı, (Osmanlıca: يونان عصياني, Yunanca: Ελληνική Επανάσταση), Yunan Bağımsızlık Savaşı, Yunan İhtilali veya Yunan Devrimi, Yunanların Osmanlı egemenliğine karşı başlattığı, 1821-1829 yılları arası süren ve Yunanistan'ın Osmanlı Devleti'nden bağımsızlığını kazanmasıyla sonuçlanan ayaklanmadır. 1832 yılında imzalanan İstanbul Antlaşması ile Yunanistan'ın bağımsız bir ülke olarak tanınmasıyla sonuçlanmış bağımsızlık sürecidir.

Bağımsızlık süreci Mora Yarımadasının güneyindeki Mani burnunda yaşayan Yunanların 17 Mart 1821'de Osmanlılara karşı ayaklanarak 23 Eylül'de Tripoliçe'yi ele geçirmeleriyle başladı. Şehrin düşmesiyle Türk ve Yahudi sakinlerin öldürüldüğü Tripoliçe Katliamı patlak verdi. Ayaklanmada Osmanlı Devleti'nden bağımsızlık isteyen Yunan aydınlarının kurduğu Filiki Eterya derneği de rol oynadı. Uzun bir süre kanlı mücadelelerle devam eden ayaklanma, 1829 yılında İngiltere, Fransa ve Rusya'nın Yunanlar lehine müdahele ederek Navarin Deniz Muharebesi'nde Osmanlı Devleti'ni büyük bir yenilgiye uğratmaları sonucu Yunanların lehine dönüştü. Osmanlılar 1828-1829 Osmanlı-Rus Savaşı'nı kaybederek 1829 yılında Rusya'yla imzaladıkları Edirne Antlaşması'yla Yunanistan'ın bağımsızlığını kabul ettiler. Daha sonra temmuz 1832'de Yunanların adına müdahele etmiş olan Avrupa'nın 3 büyük gücü ile imzaladıkları İstanbul Antlaşması ile bağımsız Yunanistan'ın sınırlarını ve statüsünü garanti altına almışlardır. Böylece Yunanlar, Osmanlı idaresi altında bağımsızlık kazanan ilk millet olmuştur. Yunan bağımsızlığının yıldönümü olan 25 Mart 1821 Yunanistan'da ulusal tatil günüdür. Bu tarih özellikle Meryem'e İsa'nın doğacağı vahyinin verilme günü olan "Müjde" ile aynı güne denk getirilmiştir.

Yunanların bağımsız bir ülke olarak varlıkları 1453'teki İstanbul'un fethi ve Bizans İmparatorluğu'nun ardılları olan devletlerin de yıkılmasıyla son bulmuştur. Böylece Yanya Adaları, Agrafa Dağları, İsfakiye, Suli ve Mani bölgelerinde bağımsız yaşayan az sayıda Yunanların dışındaki bütün Yunan halkları Osmanlı Devleti'nin egemenliği altına girmiştir. Yunanlar, Osmanlı İmparatorluğunun hemen hemen her tarafına yayılmışlardı. Ancak yoğun olarak Pontos, Mora, Teselya ve Ege adalarında bulunuyorlardı. Osmanlıların dine dayalı millet sisteminde yerlerini alarak ülkedeki milletlerden biri haline gelmişlerdi. Bu sisteme göre Osmanlı Devleti'nde yaşayan Yunanlar, Fener Rum Ortodoks Partikhanesi'ne bağlı kısmen özerklik sahibi bir toplumdu. Dinsel, ekonomik ve kültürel açıdan bazı özgürlüklere sahip olmalarına rağmen, Yunanlar, Gayrimüslimler oldukları için Osmanlı egemenliği altındaki herhangi bir yönetilen gibi "Reaya" denirdi. Reayalar olarak Osmanlı devletine cizye ve haraç gibi vergiler ödemeye mecburdular ve onların toplumsal statüsü Müslümanlara kıyasla daha çok aşağı sayılıyordu. Tüm gayrimüslimler gibi askerlik yapmayan Yunanlar, ailelerini terk edip devşirme yoluyla zorunlu bir şekilde müslümanlaştıktan sonra, devletin kadrolarında görev almak zorunda kalıyordu.

Osmanlı egemenliği boyunca Rumlar Osmanlıların çok uluslu sisteminin bir parçası olarak ayrı bir millet olarak kabul edildiler. Rum Ortodoks Patrikhanesi bu milletin sözcüsü ve lideri olarak kabul ediliyordu. Rumların arasındaki uzlaşmazlıklar ve yasal sorunlar Patrikhane'ye ait mahkemeler tarafından çözümlenirdi. Millet sistemi dil veya etnik kökenden ziyade dine bağlı olarak düşünüldüğü için Osmanlı Devleti'nde yaşayan Ortodoks Kilisesine üye Sırp, Bulgar ve Romen gibi diğer bütün etnik gruplar da Rum Ortodoks Patrikhanesi tarafından temsil edildiler. Devşirme sistemi uyarınca Rumlar Osmanlı Devleti'nin asker ihtiyacını karşılamak üzere genç ve yetenekli çocuklarını Yeniçeri Ocağına vermek zorundaydılar. Bu sistem 18. yüzyılda giderek zayıfladı ve 1826 yılında Yeniçeri Ocağı'nın kapatılmasıyla tamamen ortadan kalktı.

Osmanlı egemenliği boyunca Yunan kültür ve ekonomisinin merkezi İstanbul'du. Rum Ortodoks Patrikhanesi'nin içinde bulunduğu Fener semtinde yaşayan Rumlar özellikle 18. yüzyılda büyük bir nüfuz sahibi oldular. Fenerli Rumlar olarak bilinen bu kesim Avrupa'da eğitim gördükleri için Latince, Fransızca, İtalyanca, Almanca gibi dilleri Müslümanlara kıyasla daha iyi biliyorlardı. Dolayısıyla Osmanlı Devleti'nin Avrupa ülkeleriyle olan ilişkilerinde büyük bir rol oynamaya başladılar. Köprülü Fazıl Ahmed Paşa 1671 yılında Fenerli Rum Aleksandros Mavrokordatos'u baş tercümanlık görevine getirdi. Aleksandros Mavrokordatos daha sonra 1699 yılında imzalanan Karlofça Antlaşması'nın Osmanlı tarafındaki baş müzakerecisi oldu. Osmanlı padişahlarının güvenini kazanan Fenerli Rumlar 18. yüzyıl boyunca Osmanlı Devleti bağlı Eflak ve Boğdan'ın valileri olarak görev yaptılar. Fenerli Rumların bu ayrıcalıklı konumları Yunanistan'ın bağımsızlığını kazanmasına kadar devam etti.

Yunan isyanı, tek bir olay neticesinde ortaya çıkmış değildi. Tüm Osmanlı dönemi boyunca (1453-1821) pek çok başarısız isyan ortaya çıktı. Özellikle 17. yüzyılda, Mora başta olmak üzere tüm Yunanistan’da Osmanlılara karşı çok önemli direniş yapılıyordu. 1600 ve 1611 yıllarında Dionysius Filzofu’nun önderliğindeki iki ayaklanma hareketi yaşanmıştır. Yanya’da meydana gelmiş 1611 ayaklanması, Aslan Paşa tarafından bastırılıp (Yanya’daki Aslan Paşa camii bu olay yüzünden onun anısına yaptırılmıştır) başarısızlıkla sonuçlanmıştır. Osmanlılar, gözaltına alınan Dionysios Filozofu’nu işkence edip, canlıyken derisini soydular. 
Yapılan ilk büyük isyan, Rusların destek ve yardımıyla başlatılan Orlov isyanıydı (1770). 18. yüzyılda Ruslar ile olan ilişkiler, Yunanlar arasında özgürlük ve bağımsızlık düşüncelerinin yayılmasına neden oldu. Ruslar 18. yüzyılın sonlarına doğru Rusya'nın daha çok geleneksel din bağlarını kullanarak yürüttüğü etkiler, bölge halkına yönelttiği ayaklanma çağrılarına kadar varan çabaları, özellikle yoksulluk ve topraksızlığın ciddi boyutlara ulaştığı Mora'da geniş destek buldu. Buna göre, 1768 Osmanlı-Rus savaşı sırasında Mora kıyılarına gelen Büyük Katerina’nın yakın ortağı olan Amiral Kont Aleksey'nin komutasındaki Rus donanması, Mora’da Osmanlılara karşı bir isyanın çıkmasına neden olmuştu. Orlov kardeşleri, Mora Yarımadasındaki Yunan halkına muhtariyet vermekle görevlendirildi. Ancak 1770 yılında başlayan Orlov isyanı Rusya'dan yeterli yardım göremeyince Osmanlı (Müslüman ve Arnavut) birliklerince kısa sürede bastırıldı. Rusların Mora’yı terk etmesinden sonra Orlov isyanına misilleme hazırlayan Osmanlı kuvvetleri, Yunanlara karşı büyük saldırılara başladılar. Divan-ı Hümayun'un Mora’daki Yunanların öldürülmesi emrini vermesine, kaptan-ı deryalığa getirilen Cezayirli Gazi Hasan Paşa: ""Yunanları yok edersek haracı kim verecek?"" cevabını vermişti. Sonraki yıllarda, Rus casusu olarak suçlanan Aitolyalı Kosmas, 24 Ağustos 1779’da, Osmanlı yetkililerinden gözaltına alındı ve sonrasında infaz edildi. Bunlara ek olarak, öldürülen Yunanların arasında Teodoros Kolokotronis’in babası olan Konstantis Kolokotronis de yer alıyor. Aynı zamanda Yunanistan’nın birçok yerinde (Mani Yarımadası, Girit) çıkan ayaklanmalar ve özellikle Girit'teki Ioannis Vlachos "Daskalogiannis" ayaklanması Osmanlı kuvvetlerince kanlı bir şekilde bastırıldı.
Orlov isyanı bastırıldıktan sonra, Rus orduları karşısında güç duruma düşen ve sonunda 1768-1774 Osmanlı-Rus Savaşı'nı kaybeden Osmanlı Devleti'nin, 1774'te imzaladığı Küçük Kaynarca Antlaşması, Rusya'ya Yunan Ortodokslarının koruyuculuğunu vererek yeni müdahalelere açık bir kapı bıraktı.

Rusya’nın zaferi ile sonuçlanan savaşın sonunda imzalanan Küçük Kaynarca Antlaşması (1774) ise başta Yunanlar olmak üzere Osmanlı hakimiyetindeki Hıristiyan azınlıkların bağımsızlık hareketlerine giden süreci başlatması açısından son derece önemlidir. Oral Sander, Osmanlı diplomasi tarihinde Küçük Kaynarca Antlaşması’nı içeriden dağılma sürecinin başlangıcı olarak niteler ve Osmanlı topraklarındaki Ortodoksların hamisi haline gelen Rusya’nın Yunanistan’ın bağımsızlığına giden süreci başlattığını belirtir. Sonuç olarak, Yunan aydınlanmasının öncülüğünde, Orlof Ayaklanması örneğinde ve Küçük Kaynarca Antlaşması’nın sağladığı Rus korumacılığının güdümünde Osmanlı topraklarına gelen Batılı aydınlanma değerleri Balkanlardaki Hıristiyan toplumlar arasında Yunanların öncülüğünde sosyal yaşamın bir parçası haline gelmeye başlamıştır. 
Küçük Kaynarca Antlaşmasına Rusların koydurduğu "Yunanlar, Karadenizde Rus bayrağı altında ticaret yapabilir" maddesinin sonucu olarak güçlü bir ticaret burjuvazisi Yunanistanda gelişmiş oldu.
Osmanlı İmparatorluğundaki ayrıcalıklı durumları sonucu varlıklı bir duruma gelmiş olan Yunan aydınları Avrupa ile sürekli ilişkide olup, milliyetçilik ve bağımsızlık gibi düşünce akımlarını da öğrenmişlerdi.

18. ve 19. yüzyıllarda Avrupa ülkelerinin ekonomik ve askeri gücünün artması ve Avrupa'da milliyetçilik akımlarının yayılmasıyla (büyük bir nedeni Fransız İhtilali) Balkanlardaki Hıristiyan milletleri derinden etkilemiş, Osmanlı Devleti'nin gücü azalmış, Yunan milliyetçiliği önem kazanmıştır. Avrupa'daki liberal çevrelerin Yunan bağımsızlığına gösterdiği sempati ve güçlü bir Yunan orta sınıfının ortaya çıkışı milliyetçi harekete geniş bir temel kazandırırken, Osmanlı merkezi yönetiminin giderek zayıflaması Yunan siyasi çevrelerine belirli bir hareket serbestliği kazandırdı.
1790’larda Viyana merkezli olarak ortaya çıkan Yunan milliyetçiliği daha sonra Paris’e taşınmış ve 1821’deki isyana giden yolda en önemli süreç olmuştur. Daha sonra bağımsızlığın fikri kahramanı haline gelecek olan Rigas Fereos ve Adamantios Korais bu süreçteki en önemli iki filozoftur.

Rigas Fereos (1757-1798), Avrupa Aydınlanması ve Fransız Devrimi’nin etkisi altında hürriyet, eşitlik ve kardeşlik ilkelerini benimsemiş ve Yunanların öncülüğünde Balkan halklarının Osmanlı İmparatorluğu’ndan kurtuluşu için mücadele vermiş en önemli Yunan aydınıdır. Osmanlı İmparatorluğu içerisinde demokratik bir devrim gerçekleştirilmesi idealini dile getirmiştir. Anayasa çalışmaları yapmış; temelde Osmanlı’daki bütün milletlerin eşit bir şekilde bir arada yaşayacakları bir düzenden bahsetmiş ve Osmanlı Sultanını ‘tiran’ olarak tanımlamıştır. Osmanlı’da, Fransa’dakine benzer bir devrim hareketi gerçekleştirilmesini ve çok uluslu demokratik yapıda bir devlet kurulmasını savunmuştur. Çok önemli devrim şiirleri yazmış olan Fereos, Montesquieu’nin "De l'esprit des lois" (Kanuların ruhu) adlı eserini çevirdi ve Napolyon Bonapart ile temas kurup güneydoğu Avrupa’ya özgürlük getirmesi için onu teşvik etmeye çalışmıstı.
Ancak, bu dönem 1790’larda III. Selim döneminde Osmanlı diplomasisinde önemli gelişmelerin yaşandığı bir dönemdir. Osmanlı diplomasisi Avrupalı devletler nezdinde etkin hale gelmeye başlamış; Osmanlı aleyhine gelişen fikir akımlarına karşı Avrupa’da önlemler alınmıştır. Bunun sonucunda, o dönemde Osmanlı’daki Hıristiyan azınlıkları kollayan Avrupa devletlerinin politikalarıyla çelişen bir şekilde 1798’de Avusturya, Rigas Fereos’u ve sekiz Yunan cumhuriyetçiyi yakalayıp Osmanlı’ya teslim etmiş ve Rigas Fereos kırk gün işkence edildikten sonra idam edilmiştir. Rigas Fereos’un Yunan Aydınlanmasına ve Yunan millî hareketine paha biçilmez katkısı ve onun idam edilmesi, 1821 isyanına giden süreçte Yunanlar için ulusal bir kahraman haline gelecektir.

Adamantios Korais, Rigas Fereos’un devrimci fikirlerini daha ileriye taşıyarak bağımsız Yunanistan’ın felsefi arka planını oluşturmuştur. Sakız kökenli, 1748 yılında İzmir doğumlu Adamantios Korais, genç yaşta Amsterdam'da ve Paris'te yaşamış ve okumuş, Fransız Devrimi’ni yakından izlemiş ve o dönemin aydınlarıyla ilişki kurmuştu. Antik Yunan Edebiyatı konusunda araştırmalar ve siyasal polemikler ama aynı zamanda edebi metinler de yazmıştır. 1821 Yunan İsyanı’na giden süreçte Korais, özellikle Fransa’daki Yunan cumhuriyetçileri örgütleyerek Kardeşlik Bildirisi ve Savaş Çağrısı gibi risaleleriyle Osmanlı yönetimine sert saldırılardı bulunmuş ve bağımsız bir Yunanistan’ın kurulmasını önermeye başlamıştır.

Yunan aydınlanmacılarının, Aydınlanma ve Fransız Devrimi doktrinlerini özümsemeleri ve kendi halklarına kabul ettirmelerindeki rolü çok önemli ve son derece etkindi.
Yunan Aydınlanması’na Fereos ve Korais gibi isimlerin yanı sıra Sakız Adası’nda doğmuş "Yunan Halkının Büyük Öğretmeni" Neofitos Vamvas, Anthimos Gazis, Evgenios Voulgaris, Iosipos Moisiodakas ve Dimitrios Katartzis gibi önde gelen Yunan aydınları büyük katkıda bulundu. 1810’larda Yunan ulusal bilincinin güçlendiği bir dönem yaşanmıştır.

 

Yunanlar, Osmanlı Devletine karşı başlatacakları isyanı yönetmek amacıyla Filiki Eterya adlı gizli cemiyeti kurdular. Filiki Eterya 1814 yılında Emmanouil Ksantos, Nikolaos Skoufas ve Athanasios Tsakalof adlı üç genç Yunan tarafından, o zamanki Rusya'da günümüzde Ukrayna'nın sınırları içinde kalan Odessa kentinde kuruldu. Amacı Yunan Bağımsızlık Savaşı hareketini gerçekleştirmek olan bu dernek özellikle Osmanlı topraklarında yaşayan Rumları kışkırtmak için düzenlediği toplantılarda şu kararları aldı:
<br>1. Merkezi Atina'da bulunan Filmousos Cemiyeti, Filiki Eterya'ya bağlanarak, bu cemiyetin batı kültürü almış Yunan gençlerinden yaralanılacak<br>2. Örgütlenebilmek için gerekli maddi olanakların sağlanması yolunda yeni ticaret şirketleri açılacak<br>3. Yunan tüccarlarının, ünlü ve etkili ailelerin, kilisenin tanınmış din adamlarının örgüte katılması sağlanacak.

<br>Bu kararlarda birleşen cemiyetin merkezi 1818 yılında İstanbul'a taşındı. 12 Nisan 1820 tarihinde yapılan toplantıda, cemiyetin başkanlığına Fenerli Rum İpsilantis ailesi'nin üyesi, Rus ordusunda yüksek rütbeli subay ve Çar I. Aleksandr'ın yaveri olan Aleksandros İpsilantis seçildi. Filiki Eterya, temsilcilerini tüm Yunanistan'a gönderip isyan hazırlayıcı hareketleriyle Yunan halkını birleştirerek, Yunan İsyanı'nın başlamasında son derece etkin bir rol oynamıştır.

Aynı dönemde milliyetçi hareketi içinde sınıflara ve bölgelere dayalı farklı eğilimler de belirmeye başladi. Soylular ve Rusya'ya bağlı güç odakları dışında, din adamlarının etkin olarak katıldığı köylü hareketi ve adalardaki varlıklı tüccarların desteklediği bağımsızlık hareketi de siyasi sahneye çıktı. Bu farklı eğilimleri biçimlendiren bir etken de büyük devletlerin Yunan milliyetçilerini yanlarına çekme girişimleriydi. Filiki Eterya silahlı bir ayaklanma hazırlığına yöneldi. Venedik yönetiminin ardından birkaç kez el değiştirdikten sonra İngiliz korumasına girmiş olan İon Adaları da anakaradaki siyasi örgütlenmenin bir sığınağı durumuna geldi. Rumeli'deki Rus nüfuzundan rahatsızlık duyan Avusturya doğuya yayılma politikasının bir parçası olarak Yunan milliyetçiliğine destek veren bir başka güç konumuna girdi. Yunanların bağımsız bir devlet kurma hedefiyle ayaklanmasını sağlayan asıl etken ise, bölgede fiili bir özerklik elde etmiş olan Tepedelenli Ali Paşa ile Osmanlı kuvvetleri arasında Mart 1820'de başlayan çatışma oldu. Yunan ayaklanmasına Markos Botsaris gibi birkaç Αrvanit (Arvanitlerin kökenini bugünkü Yunanistan'ın en eski yerli halklarından olan Pelasglara dayandırmaktadır ve çoğunluğu onların Arnavutlaşmış Yunanlar olduğunu ileri sürmektedirler) komutan önderlik edip Osmanlıya karşı savaşmıştır.

Bu çatışma sürerken 1821 ilkbaharında Mora'da patlak veren Yunan ayaklanması kısa sürede Orta Yunanistan ve Girit'e de sıçradı. Ayaklanmacılar önemli mevziler elde ettiler. Tripolis şehrinde 8.000 - 15.000 başka kaynaklara göre 30.000, Navarin'de de 3.000 Türk, kadın-çocuk ve erkek katledildi. İsyancıların sağladığı ilerleme, 1822 yazında Osmanlı kuvvetlerinin karşı saldırısıyla durdu. Tesalya ve Makedonya Osmanlı denetimine girerken, Yunanlar arasında baş gösteren iç çekişmelerle başını Teodoros Kolokotronis ile Georgios Kοuntοuriotis ve Aleksandros Mavrokordatos'un çektiği iki ayrı merkez ortaya çıktı. Bu çatışmaya karşın Osmanlı Devleti'ne karşı sürdürülen direniş, Mısır valisi Kavalalı Mehmet Ali Paşa 'nın oğlu İbrahim Paşa'nın komutasındaki ordunun Mora'ya çıkması ve Dramalı Mahmut Paşa komutasında Osmanlı askerlerinin kuzeyden gelerek Mora'ya yerleşmesiyle kırılmaya yüz tuttu.

Ama duruma müdahale eden İngiltere, Fransa ve Rusya ekim 1827'de Navarin Deniz Muharebesi'nde Osmanlı-Mısır donanmasını yok edince denge yeniden Yunan ayaklanmacıların lehine döndü. Yunan kuvvetleri İngiliz ve Fransız askeri desteğiyle anakaranın iki yanında kuzeye doğru yayılmaya başladı. Bu sırada Osmanlı Devleti'ne savaş açan Rusya'nın baskısıyla eylül 1829'da imzalanan Edirne Antlaşması Yunanistan'ın bağımsızlığını kazanmasına yol açtı.

Girdiği savaşlarda ağır kayıplar veren Osmanlı Devleti, 1829 yılında Edirne Antlaşmasını imzalayarak Yunanistan'ın bağımsızlığını tanıdı (Ayrıca Sırplar da bu antlaşmayla özerklik kazanmışlardır). Bu sayede Yunanistan fiilen ve hukuken bağımsız olmuştur. Yunanistan, bağımsızlığını resmen 1832 yılında imzalanan İstanbul Antlaşması ile kazanmıştır.

Geçmişte Rusya'nın dışişlerinde önemli rol oynamış ve Avrupa'da tanınmış bir kişi olarak nisan 1827'de Yunanistan'ın geçici devlet başkanlığına seçilmiş olan Kont Yannis Kapodistrias, Ocak 1828'de Yunanistan'a geçtikten sonra Rusya'ya yakın güçlü bir merkezi yönetim kurmaya yöneldi. Bağımsızlık mücadelesinde öne çıkmış ailelerin düşmanlığını çeken Kapodistrias'ın ekim 1831'de öldürülmesini izleyen karışıklıklar ancak büyük devletlerin müdahalesiyle sona erdirilebildi. Mayıs 1832'de Londra'da varılan antlaşma uyarınca İngiltere, Fransa ve Rusya'nın koruması altında, kuzey sınırı Arta-Volos hattını izleyen ve Girit ile Samos dışında bazı Ege Adalarını da içine alan bağımsız bir krallık oluşturulması benimsendi. Aynı antlaşmayla Bavyera kralı I. Ludwig'in oğlu Otto'nun I. Otto adıyla Yunan tahtına geçmesi kararlaştırıldı.



</doc>
<doc id="200226" url="https://tr.wikipedia.org/wiki?curid=200226" title="Prandtl-Glauert tekilliği">
Prandtl-Glauert tekilliği

Prandtl-Glauert tekilliği ("singularity"), hava basıncındaki ani düşmenin oluşumu, sesüstü hızda yol alan bir uçağın etrafını saran yoğunlaşma bulutunun görünür olmasının nedeni olarak kabul edilir. Bu Aerodinamikteki matematiksel tekilliğin bir örneğidir.

Bu olayın sergilediği olgulardan biri basınçlandırılabilirlik ve "N-dalgası"'dır. N-Dalgası, sabit konumdaki bir gözlemcinin, sıkıştıtılmış bir ses dalgasının geçmesini gözlemlerken gördüğü basınç profili zaman değişkenidir. Oluşan 3 boyutlu şok dalgası konik biçimlidir ve tepe noktası uçağın üzerindedir. Bu dalga uçağı izler. Dalganın pasınç profili şu bileşenlerden oluşur:
bunu izleyen,
bunu izleyen,
Basıncın aralanır şekilde ayrılma durumu iç etkiler neticesinde basıncın yeniden sınırlarını belirlemeye çalışması olarak düşünülebilir. Bu yoğunlaşma bulutları, aynı zamanda, "şok tasmaları" (shock-collars) veya "şok-yumurtaları" (shock-eggs) olarak da bilinirler ve uzay mekiğinin fırlatılmasının ardından 25 ile 33. saniyeler arasında mekik, maksimum dinamik hava basıncı bölgesinden geçerken de gözlenirler (Bknz Max Q).

Sıcaklığın etkilenen hava kütlesini terketmemesinden ötürü, ilgili ısı değişimiyle birlikte basınçtaki bu değişim adyabatik bir değişimdir. Nemli havada, ısıdaki ani düşüş şok dalgasının uçağa yakın olan bölgelerinde havanın sıcaklığını yoğunlaşma noktasının altına getirebilir ve bu bölgedeki nem yoğunlaşması o bölgedeki çok küçük su damlacıklarının birleşmesiyle gözle görülebilir bir duruma gelir. Dalganın basınç etkisi ki bu çok geniş bir çapta kendini gösterir ancak bu etki dalga genişledikçe düşer ve bundan dolayı yoğunlaşma etkisinin sınırlı bir çapı vardır. Aynı türden bir yoğunlaşma etkisi nemli şartlar altındaki düşük basınçlarda da yüksek g değerindeki seslaltı hızlartda yapılan manevralarda da görülebilir.

Prandtl-Glauert tekilliği nemli bir havada, bir kamçının çok iyi şaklatılmasıyla, kamçının ucunun transonik bir hıza ulaşmasıyla kamçının ucunda bir yoğunlaşma bulutunun oluşması ile de gözlenebilir.




</doc>
<doc id="200230" url="https://tr.wikipedia.org/wiki?curid=200230" title="Dağ muşmulası">
Dağ muşmulası

Dağ muşmulası, gülgiller (Rosaceae) familyasından "Cotoneaster" cinsini oluşturan bitkilerin ortak adı.

Çoğunluğu kışın yaprağını döken, bazıları herdem yeşil ender olarak da ağaççık halini alan bitkilerdir. Çiçeklerin çoğu bir arada veya teker teker bulunur. Renkleri beyaz ve pembemsidir. Olgun meyveler parlak kırmızı, portakal rengi veya sarıdır.

Kuzey yarıkürenin ılıman kuşağında çok sayıda türü vardır. Bütün kış süresince üzerinde kalan kırmızı meyveleri ve çiçeklerinden dolayı park ve bahçelerde süs bitkisi olarak yetiştirilir.


</doc>
<doc id="200233" url="https://tr.wikipedia.org/wiki?curid=200233" title="Flütçüler listesi">
Flütçüler listesi






</doc>
<doc id="200239" url="https://tr.wikipedia.org/wiki?curid=200239" title="Fevziye, Kulu">
Fevziye, Kulu

Fevziye, Konya ili Kulu ilçesine bağlı bir mahalledir. 

Mahallenin adı, 1975-76 yıllarında ve öncesinde değiştirilen binlerce köy ismi gibi, değiştirilerek Fevziye olmuştur. Yaşlıların halen kullandığı eski adı Çıngırlı dır. Daha önce Cihanbeyli'ye bağlı olan ancak, Ankara-Konya karayolunun etkisiyle büyüyerek, belde ve sonra da 1954 yılında ilçe olan Kulu’ya bağlıdır. Küçük de olsa pınar ve derelerin yeşillendirdiği köy, bozkır içindeki vahalardan biridir. Tarih öncesi çağlardan itibaren yaşam izleri olan bölgenin Tarihi, Cilali Taş Devri'ne dayanır. Eski Tunç, Hitit, Frig, Galat, Hellenistik, Roma ve Bizans dönemlerini yaşamış, sonrasında Selçukluların önderliğinde diğer Müslüman Oguz boylarının göçleri ve akınları ile Türkleşmiştir. Beylikler dönemi akabinde Osmanlı İmparatorluğu topraklarına katılan bölge, İç Anadolu'nun ortasında, Karacadağ eteklerindeki geniş düzlükleriyle hem tarım hem de hayvancılık yapılan bir platodur. Anadolu’da pek çok mahallede bulunan ve eski yerleşim yeri olduğunu gösteren höyüklerden biri de Fevziye'dedir. Osmanlı hanedanlığının bağlı olduğu Kayı Boyu’nun göç yolculuğunda bir süre yerleştiği bölgenin içinde olan mahallede, obanın kuzey batıya göçüne katılmayarak, yerleşik düzene geçen Kayı soyundan olanların yanı sıra, 600 yıllık zaman içinde bölge; Türkmen, Özbek, Tatar ve son iki yüz yıl içinde de Kürt göçerler almış, çevrede başka köyler kuran ve yerleşen bu yeni göçerlerle, akrabalıklar kurulmuş, az sayıda Fevziye'ye yerleşenler de olmuş, böylece kısmen kozmopolit bir yapıya dönüşmüştür. Bölge genelinde olduğu gibi Fevziye mahallesi de, ilçe merkezine, Şehirlere ve 1960'lardan itibaren yurt dışına, özellikle çoğunluğu İsveç'e olmak üzere işçi göçü vermiştir. Nüfus ve yerleşim bu nedenle her geçen gün azalmaktadır.

Köy, Konya iline 160, Kulu ilçesine 11 km mesafededir. Kulu'dan, ŞerefliKoçhisar'a Tuz gölü üzerinden geçit veren Kaldırım Tuzlası güzergahındadır. Tuz gölüne yaklaşık 20 km, Düden gölüne 6 km mesafededir. Yakınlarında ciddi bir yükselti ya da tepe yoktur. Dalgalı ve geniş düzlükler, mera, çayır ve tarım arazilerinden oluşmaktadır. Cihanbeyli Platosunun kuzey kısmındadır. Toprağın birkaç metre altında deniz kumu görülmekte olup, bu durum, bölgenin geçmişte milyonlarca (200 milyon)yıl öncesinde deniz seviyesinin altında olduğunun göstergesidir.

Mahallenin iklimi karasal iklim etkisi altındadır. Bozkır iklimi ve bitki örtüsü vardır. Hububat tarımı nadaslı olarak, makina ve Trakörle yapılmakta, ayrıca şeker pancarı yetiştirilmektedir. Geçmişte ciddi boyuta, at ve deve yetiştiriciliği de yapılan mahallede, halen yerli ve melez ırklarla geleneksel küçükbaş ve büyükbaş hayvancılık sürdürülmekte, ancak hayvancılık da kan kaybetmektedir.

Aslı Kayı Boyu'na dayanan Fevziye(Çıngırlı) mahallesinde, yörük geleneklerine göre yapılan düğünler, oyunlar ve kışlık eğlenceler yanında, artık yok olmaya yüz tutmuş olmakla beraber, annelerin kendilerinin dokuduğu ve çeyizlerinde getirdikleri, eski halı ve kilimlerde, yörük desenleri ve figürler görülmektedir. Ancak iyice azalan ve yaşlanan köy halkı, çağımızın globalleşme hastalığı doğrultusunda genele uyup, kültürel değerleri ile beraber dilinde de özelini kaybetmektedir. Mahallenin kurucu ahalisinin, İlçe merkezinde, köye 5 km mesafedeki ilçeye bağlı Bahadırlı mahallesinde ve ilçenin batısındaki Kozanlı mahallesinde, kökeni Kayı Boyuna dayanan akrabalıkları vardır.

Mahallede ilköğretim okulu vardır fakat faal değildir. taşımalı eğitim yapılmaktadır. içme suyu şebekesi vardır fakat kanalizasyonu yoktur. Sağlık evi ve sağlık ocağı yoktur. PTT şubesi yoktur fakat PTT acentesi vardır.



</doc>
<doc id="200240" url="https://tr.wikipedia.org/wiki?curid=200240" title="Fevziye">
Fevziye



</doc>
<doc id="200250" url="https://tr.wikipedia.org/wiki?curid=200250" title="Raskolnikov">
Raskolnikov

Raskolnikov (tam adıyla Rodion Romanoviç Raskolnikov), Dostoyevski'nin en ünlü eserlerinden Suç ve Ceza romanının baş karakteridir. Çarlık Rusyasında geçen olayda, Rodion Hukuk Fakültesini ekonomik sebeplerle terk etmiş bir gençtir. Psikolojik sorunlar yaşamaktadır ve işlediği cinayet sonrası ruhsal problemleri daha da artar. Giderek ailesinden uzaklaşmaya başlar ve insanlardan soğur. Aslında Raskolnikov işlediği suçun vermiş olduğu azapla suçunu itiraf etmekle etmemek arasında gelip giden düşüncelerine yenik düşer ve bu onun yıkımına sebep olur.


</doc>
<doc id="200252" url="https://tr.wikipedia.org/wiki?curid=200252" title="Ada tavşanı">
Ada tavşanı

Ada tavşanları ailesi yaklaşık elli türden oluşan tavşanlar ve yaban tavşanlarından oluşur. Ada tavşanları ıslıklı tavşanlarla beraber "comprise the lagomorphs" ile de bir initizam bulunmaktadır. Ada tavşanları ıslıklı tavşanlardan küçük tüylü kuyrukları, uzun kulakları ve arka ayakları ile ayrılır. Leporidler adını Latin leporislerinden almıştır ve "lepus"un tamlayanı "yabani tavşan"dır.

Lepus hariç cinslerin tüm üyeleri genel olarak tavşan olarak adlandırılır. Lepus cinsleri ise genelde yaban tavşanı olarak adlandırılır. Buna rağmen iki tane farkı olsa da günümüzdeki taxonomy'in doğuşu jacrabbitslerin doğuşuyla Lebus'ta olduğu bilinmektedir ve genel olarak Pronolagus and Caprolagus yabani tavşan olduğu var sayılmaktadır.

Leporidler Okyanusya hariç tüm dünyada yerlidir. Okyanusya'ya gelişleri yerli memeliler için büyük bir tehdittir.

Ada tavşanlarının 18 kadar türü vardır; bunlardan bir bölümünün anayurdu Yenidünya(Amerika), bir bölümününki Eskidünya'dır (Avrupa, Asya ve Afrika).

Yenidünya'nın "Sylvilagus" cinsinden pamukkuyruk ada tavşanları, yer altındaki oyuk tünellerde yaşama alışkanlığında değildir. Ama dişi tavşan, yavrulayacağı zaman pek derin olmayan bir çukur kazar; bu çukurun içini de göğsünden ve karnından dökülen yumuşak tüylerle döşer. ABD'nin güney bölgelerinde yaşayan pamukkuyruklardan bataklık adatavşanını ("Sylvilagus aquaticus") öbür ada tavşanlarından ayıran en büyük özellik, iyi yüzmesi ve su bitkileriyle de beslenebilmesidir.


</doc>
<doc id="200261" url="https://tr.wikipedia.org/wiki?curid=200261" title="Milliyetçi Cephe hükûmetleri">
Milliyetçi Cephe hükûmetleri

Milliyetçi Cephe hükûmetleri, TBMM’de grubu bulunan sağ eğilimli AP, MSP, MHP ve CGP’nin sol eğilimli CHP’nin yeniden iktidar olmasını engellemek ve yakın bir tehlike olarak gördükleri komünizmin gelişmesini durdurmak amacıyla kurdukları hükûmet.

DP’den ayrılan dokuz milletvekilinin destek vermesiyle 31 Mart 1975’te, Süleyman Demirel’in başkanlığında bir koalisyon hükûmeti kuruldu. Bu hükûmet sonradan kamuoyunda ve siyasal çevrelerde I. Milliyetçi Cephe hükûmeti olarak adlandırıldı.
Bir sonraki dönem seçimlerde CHP salt çoğunluğa kıl payı erişemedi ve çoğunluk için koalisyon ortağı bulamayınca CHP lideri Bülent Ecevit azınlık hükûmeti kurmayı denedi ama bundan bir sonuç elde edemedi, çünkü "Milliyetçi Cephe" partileri (Adalet Partisi, Milli Selamet Partisi, Milliyetçi Hareket Partisi) 229 milletvekilliğiyle TBMM'de salt çoğunluğu oluşturuyordu ve Ecevit’in kurmaya çalıştığı azınlık hükûmetine destek vermediler. (TBMM bu dönemde 450 milletvekilliğinden oluşmaktaydı ve dolayısıyla 226 milletvekili salt çoğunluk oluyordu.) Bunun ardından Cumhurbaşkanından hükûmeti kurma görevini alan AP lideri Süleyman Demirel AP-MSP-MHP koalisyon ortaklığında "II. Milliyetçi Cephe" hükûmetini kurdu.


1977 seçimlerinde CHP %41 oy almasına rağmen elde ettiği 213 milletvekili hükûmet kurmasına yetmediği için AP Genel Başkanı Süleyman Demirel tarafından AP-MSP-MHP’den oluşan hükûmet kuruldu. Bu hükûmet kamuoyunda ve siyasal çevrelerde II. Milliyetçi Cephe hükûmeti olarak adlandırıldı. 1978'de AP'den ayrılan 11 milletvekilinin CHP’ye katılımıyla bu hükûmet düştü ve CHP hükûmeti kuruldu.



</doc>
<doc id="200279" url="https://tr.wikipedia.org/wiki?curid=200279" title="Buz yalağı">
Buz yalağı

Buz yalağı veya sirk, yüksek dağlarda kalıcı kar ve buzulun birlikte oluşturduğu, arkası ve yanları dik, önü açık çember biçimli bir çukurluktur.

Buzullardaki birikme bölgesindeki biriken kar, altındaki ana kayanın aşırı erozyona uğramasına neden olacak kadar büyük bir kuvvetle aşağı doğru baskı uygular. Buzul bölgeden gittikten sonra bu bölgede kâse ya da amfitiyatro biçiminde bir çöküntü kalır. Bu çöküntüye "buz yalağı" ismi verilir.


</doc>
<doc id="200295" url="https://tr.wikipedia.org/wiki?curid=200295" title="Moğolistan millî futbol takımı">
Moğolistan millî futbol takımı

Moğolistan millî futbol takımı, Moğolistan'ı uluslararası arenada temsil eden futbol takımıdır. 1959 yılında kurulan takım, 1960 yılından 1998 yılına kadar hiçbir ulusal karşılaşmaya çıkmadı. Birkaç ulusal karşılaşma oynayan Moğollar'ın, tüm karşılaşmalar içinde sadece Guam'a karşı üç galibiyeti var.

2018 FIFA Dünya Kupası için seçilen kadrosu.





</doc>
<doc id="200297" url="https://tr.wikipedia.org/wiki?curid=200297" title="Abdulhaluk Mehmet Çay">
Abdulhaluk Mehmet Çay

Abdulhaluk Mehmet Çay, (d. 23 Aralık 1945 İskilip) Türk akademisyen ve siyasetçi.

Türkçü kimliği ve çalışmalarıyla tanınmıştır. Akademisyenliği, siyasetçiliği, sivil toplum çalışmaları, yaşamı boyunca bu çizgide devam etmiştir.

İlk ve Orta Öğrenimini İskilip'te, Lise Eğitimini Amasya'da tamamladı. 1970 yılında İstanbul Üniversitesi Edebiyat Fakültesi Tarih Bölümü'den mezun oldu.

Tarih Öğretmeni olarak başlayan akademik hayatı boyunca çeşitli lise, enstitü ve üniversitelerde öğretmen ve/veya yönetici olarak görev yapmıştır.

Kendi ifadesiyle, 1963 yılından bu yana, Milliyetçi Hareket Partisi'nin her kademesinde görev almıştır. Partinin temel ideolojisinin teorisyenlerinden biri olarak kabul edilir.

24 Aralık 1995'teki Milletvekili Genel Seçimleri'nde, MHP'den Gaziantep milletvekili adayı oldu. Ancak parti seçim barajını geçemediği için seçilemedi.

18 Nisan 1999 Milletvekili Genel Seçimleri'nde Çorum Milletvekili olarak TBMM'ye girdi ve Bülent Ecevit'in kurduğu 57. Hükümet'teki Türk Cumhuriyetleri ve Akraba Toplulukları ile Koordinasyondan Sorumlu Devlet Bakanı görevine getirildi. Bu görev MHP'de bulunduğu son görev olmuştur. Parti Genel Başkanı Devlet Bahçeli ile yaşadığı anlaşmazlık neticesinde istifa etmesi beklenmiş, ancak kendisi istifa etmeyince bakanlıktan azledilmiştir.

3 Kasım 2002 Milletvekili Genel Seçimleri'nde parti değiştirerek DYP'den Gaziantep milletvekili adayı olmuş, ancak parti seçim barajını geçemediği için seçilememiştir.

22 Temmuz 2007 Milletvekili Genel Seçimleri'nde BBP'den milletvekili adayı olmuş ancak partinin bağımsız olarak seçime gitme kararı alması üzerine adaylıktan çekilmiştir ve BBP'den istifa etmiştir

Çay, Türk Devlet ve Toplulukları Dostluk, Kardeşlik ve İşbirliği Vakfı Genel Sekreterliğini yürüttü. Türkeş'in ölümüyle Yönetim Kurulu Başkanlığı'na getirildi. Bu vakıfın organize ettiği, ilki 1992 senesinde Antalya’da düzenlenen Türk Halkları ve Akraba Toplulukları Dostluk ve İşbirliği Kurultayları'nın organizatörü ve uygulayıcısı olmuştur.

Türkeş'in teşebbüslerinden olan kurultay 2001 yılına kadar aralıksız yapılmıştı. 30'dan fazla Türk Topluluğu'nun yerel kıyafetleriyle bir araya geldiği, nevruz ateşi yakılıp, örste demir dövülen, sonuç bildirgelerinde Türk Dünyası'nı ilgilendiren önemli kararlar alınan kurultayın 2001'den sonra tekrarı yapılamadı. Çay'ın kurultaya gerekli ilgi ve desteği MHP'den göremediği için partisiyle anlaşmazlığa düştüğü söylenir. Bu anlaşmazlık bakanlıktan azledilmesine kadar gitmiştir.

5 yıl boyunca tekrarı yapılamayan Kurultay, AKP hükümetinin destek vermesiyle 18 Eylül 2006 tarinde onuncu kez yapılabilmiştir. Çay, bütün hükümetleri parti ayırımı yapmadan, kurultaylara sahip çıkmaya davet etmiştir.


Bakanlık Faaliyet Raporu,(29 Mayıs 1999 - 29 Mayıs 2000) Cilt I-II, Ankara 2000.



</doc>
<doc id="200301" url="https://tr.wikipedia.org/wiki?curid=200301" title="Ertuğrul Özkök">
Ertuğrul Özkök

Ertuğrul Özkök (d. 8 Nisan 1947, İzmir), yaklaşık 20 yıl boyunca "Hürriyet" Gazetesi Genel Yayın Yönetmenliği yapan Türk gazeteci ve akademisyendir. Hâlen Doğan Yayın Holding yönetim kurulu üyesi ve yürütme komitesi başkan yardımcısı olan Özkök, "Hürriyet"teki Genel Yayın Yönetmenliğine son vermiştir.

Özkök'ün babası Bulgaristanın Kırcali vilayetinde doğmuştur. İzmir'e mübadele sonrası ailece göç etmiştirler. İzmir Namık Kemal Lisesi ve Ankara Siyasal Bilgiler Fakültesi Basın ve Yayın Yüksekokulu'nda okuyan Özkök, bir yıl TRT'de muhabir olarak çalıştı ardından Fransa'da İletişim Bilimleri'nde doktora yaptı.

Hacettepe Üniversitesi'nde 1986 yılına kadar öğretim üyesi görevini üstlendikten sonra, Hürriyet Gazetesi'nde çalışmaya başladı. Hürriyet Gazetesi genel yayın yönetmeni olarak 20 yıl görev yaptıktan sonra bu görevi 29 Aralık 2009 tarihinde bırakmıştır. Emin Çölaşan, Ertuğrul Özkök hakkında son kitabında (Kovulduk Ey Halkım Unutma Bizi) birlikte yaşadıkları bazı anıları anlatmıştır. Kendisi TOBB Ekonomi ve Teknoloji Üniversitesi Mütevelli Heyeti üyesidir.

Öğrencilik yıllarında sosyalist görüşlere sahip olduğunu ifade eden Özkök, Turgut Özal'dan etkilenmesiyle birlikte liberalizme yöneldi.




</doc>
<doc id="200309" url="https://tr.wikipedia.org/wiki?curid=200309" title="Köpeğimsiler">
Köpeğimsiler

Köpeğimsiler (Caniformia/Caniiformes), etçiller (Carnivora) takımına ait bir alt takım. Bazı sınıflandırmalarda bir üst familya olarak görülür ve Canoidea olarak adlandırılır.

Ortak özellikleri: Burunları çoğunlukla uzun olması, çoğunlukla parmaklarının ucunda yürümeleri ve bazı kedimsiler gibi tırnaklarını içeriye çekememeleri. Foklar ve diğer yüzgeçayaklılar'da köpeğimsi hayvanlardan türedikleri için bu alt takıma aitlerdir.

Köpeğimsilere ait familyalar:

Bu alt takıma ait Amphicyonidae adında diğer bir familya, Miyosen devrinde tükenmiştir.



</doc>
<doc id="200318" url="https://tr.wikipedia.org/wiki?curid=200318" title="Rakungiller">
Rakungiller

Rakungiller (Procyonidae), Küçük ayılar olarak da bilinir, etçiller (Carnivora) takımına ait bir familya.

Familyaya ait olan 19 tür, Amerika'nın ılıman ve tropik bölgelerinde yaşar. Asya'da yaşayan ve Ailuridae adında ayrı bir familyaya ayrılan küçük pandanın bu familyaya mensup olup olmadığı hala tartışılmaktadır.

Rakungillerin dış görünümleri ayıgiller ile sansargiller familyaları arasındaki bağlantıyı oluşturduklarını gösterir. 30–67 cm uzunluğa ve 1–12 kg ağırlığa ulaşan küçük ve orta boylu memelilerdir. Familyanın bütün üyelerinin kuyruğu uzun ve halkalıdır. Renkleri gri ile kahverengi arası değişir. Bazı türlerin suratlarında maske gibi işaretler vardır. Suratları kısa ve geniş, kulakları küçük ve dik olur. Kulaklarının uçları sivri ya da yuvarlağımsı olabilir. Ön ve arka ayaklarında daima beş parmakları vardır. Kinkaju ("Potos flavus") türü ayrıca kuyruğu ile tutunabilme yeteneğine sahiptir.

Doğal olarak yayılım gösterdikleri coğrafya sadece Amerika kıtasında bulunur ve Kanada'nın güneyinden Arjantin'in kuzeyine kadar uzanır. Ancak bayağı rakun son 50 yıl içerisinde insanların yardımı ile Avrupa'ya da gelmiş ve Avrupa'da günümüze kadar hala hızla yayılmaktadır. Rakungiller en sık ormanlarda görülür, ama bunun haricinde çok farklı diğer yaşam alanlarıda vardır.

Burun ayılarının haricinde tüm rakungiller akşam ve gece aktif olan hayvanlardır. Genelde ağaç kovuklarında veya kaya aralıklarında uyurlar. Yürüyüş şekilleri aynı ayıgillerde olduğu gibidir ve onlar gibi tabanları üzerinde yürürler. Çoğu tür iyi tırmanıcı ve yüzücüdür. Bazıları yalnız, bazıları da küçük bir grup halinde yaşar.

Rakungiller genelde her şey yiyicilerdir, ama meyve ve fındık gibi şeylerden oluşan bir bitkisel beslenmeye ağırlık verirler. Sarmaşık ayı ve maki ayısı neredeyse sırf bitkisel beslenirken, diğerleri farklı derecede böcek, küçük omurgalı ve yumurta gibi hayvansal besinleride ararlar.

Rakungiller iki alt familyaya bölünür ve altı cinse dağılan 19 türden oluşur:


Yukarıda da belirtiğimiz gibi küçük pandanın bu familyaya dahil olup olmadığı hakkında farklı fikirler vardır. Dış görünümü ve birçok diğer ortak özellikleri rakungillere yakınlığını işaret etse de, modern genetik araştırmalar rakungillere akrabalığının yeterince yakın olmadığını göstermiştir. Bu yüzden küçük panda Ailuridae adında ayrı bir familyaya ya da bazı sınıflandırmalarda ayıgiller familyasına konulur.


</doc>
<doc id="200323" url="https://tr.wikipedia.org/wiki?curid=200323" title="Yekaterinburg">
Yekaterinburg

Yekaterinburg, Rusya'nın ortabatı kesiminde, Sverdlovsk yönetim biriminin ("oblast") yönetim merkezi olan kent. Yekaterinburg Rusya'nın önde gelen ağır sanayi merkezlerinden biridir. Urallar'daki en büyük kültür merkezi olan Yekaterinburg'ta Urallar A.M. Gorki Devlet Üniversitesi ile Rusya Bilimler Akademisi'nin Urallar kolu gibi yükseköğretim kurumları vardır. Nüfusu 1,293,537 (2002) olan kent Rusya'nın 4. büyük kentidir.


</doc>
<doc id="200326" url="https://tr.wikipedia.org/wiki?curid=200326" title="Ulvi Yenal">
Ulvi Yenal

Ulvi Ziya Yenal (10 Nisan 1908, Selanik - 26 Mayıs 1993, İstanbul), Türk futbolcu ve spor yöneticisi. Futbolculuk kariyerinin büyük bir kısmında kaleci pozisyonunda oynamış, bazı maçlarda ise forvet hattında yer almıştır.

Ressam Rıza Bey'in oğludur. 1927'de Galatasaray Lisesi'ni, 1935'te Yüksek İktisat ve Ticaret Mektebi'ni bitirdi. Futbola Galatasaray Lisesi'nde başladı. 1925'te kaleci olarak Galatasaray Spor Kulübü futbol takımına girdi ve millî takıma seçildi. 1932'ye değin altı kez millî formayı giydi. 1928 Yaz Olimpiyatları'nda Türk takımının kalesini korudu. Galatasaray dışında Gençlerbirliği ve İsviçre'nin Servette FC takımında oynadı. Futbolu bıraktıktan sonra üç dönem (1953-1954, 1962-1963 ve 1963-1965) Galatasaray Spor Kulübü'nün başkanlığını yaptı. Türkiye Futbol Federasyonu ve Tenis Federasyonu başkanlığıyla Beden Terbiyesi Genel Müdürlüğü görevlerinde bulundu. Birçok devlet kuruluşunda yöneticilik yapan Yenal 1930'lu yılların sonlarına doğru Akşam gazetesinde spor yazıları yazmaya başladı. Daha sonra "Tercüman" gazetesinde de spor yazıları yazdı. "Futbol" adlı bir kitabı yayımlanmıştır (1943).



</doc>
<doc id="200338" url="https://tr.wikipedia.org/wiki?curid=200338" title="Åke Edwardson">
Åke Edwardson

Åke Edwardson (d. 1953, Eksjö, Småland, Kuzey İsveç) İsveçli dedektif romanları yazarı ve Dedective Winter ("Baş Müfettiş Erik Winter") romanlarının geçtiği Göteborg'un üniversitesi olan Göteborg Üniversitesi'nde profesör. 
Polisiye türünde ilk çıkışını Dans med en angel ("Bir Melekle Dans" - 1995) adlı kitabıyla yaptı.

Edwardson'ın gazetecilik, Birleşmiş Milletler'de baskı görevlisi gibi birçok işi oldu, polisiye roman dalında üç kez İsveçli Polisiye Yazarları Ödülü'ne layık görüldü. Kitapları 19 ülkede yayımlandı. İsveçli bir samuray olan Kenny'nin serüvenlerinin anlatıldığı "Samuray Yazı" 2006'da Türkçeye Hasan Hüseyin Özkan tarafından çevrildi.


</doc>
<doc id="200349" url="https://tr.wikipedia.org/wiki?curid=200349" title="Avuçköy, Hacıbektaş">
Avuçköy, Hacıbektaş

Avuçköy, Nevşehir ilinin Hacıbektaş ilçesine bağlı bir köydür.

Bölge 1186 yılından sonra Türklerin yönetimine geçmiş, son olarak 1466 yılında Osmanlı İmparatorluğu'na katılmıştır.

Avuç, 1853 yılından sonra başlatılan zorunlu iskân uygulamasıyla, Şam, Halep bölgelerinden Konya ve Hatay Reyhanlı'ya gelen, oradan da Yozgat, Kırşehir, Ankara bölgelerine yerleşen Türkmenler tarafından kurulmuş bir köydür.

Çeşitli aşiretleri barındıran köy, önceleri Kırşehir'in Mucur ilçesine bağlıyken, daha sonraları Kırşehir'in ilçe yapılması üzerine Nevşehir'in Hacıbektaş ilçesine bağlanmıştır.

Hacı Turan ÖZTÜRK ve Abdülkadir BAŞ Avuç köyündendir her ikisi de birer dönem Nevşehir Milletvekilliği yapmıştır.

köyün gelenek örf ve adetleri hiç bozulmadan günümüze kadar gelmiştir.
Özellikle yöresel yemekleri, düğünlerde yapılan faaliyetler özünü korumaktadır.

Nevşehir iline 57 km, Hacıbektaş ilçesine 11 km uzaklıktadır.
Köyün doğusunda Belbarak, Aşağıbarak ve Köşektaş, kuzeyinde Sadık, batısında İlicek, güneyinde Hıdırlar ve Killik köyleri yer almaktadır.
39. Kuzey paralel üzerinde yer alan köyün haritadaki konumunu görmek için buraya tıklayınız.

Köyün iklimi, karasal iklim etki alanı içerisindedir.

İklim Verileri:

350 - 400 haneye sahip köyde, nüfusun büyük bölümü çevre şehirler, kasabalar ve yurtdışında (Almanya, Hollanda, Belçika ve Avusturya'da) yaşamaktadır.

Köy halkı 19. yüzyıldan itibaren köye yerleşen Türkmen boylarından oluşmaktadır. Üçoklar, Dağhanoğulları boyundan İmir (Halep Türkmenleri); Bozoklar Günhanoğulları boyundan Bayat; Karaca; Herik; Barak gibi çeşitli boylar dönem dönem köye yerleşmiştir.

Köyde bir ilkokul bir orta okul binası bulunmaktadır. Ancak yeterli öğrenci olmadığı için faal değildir. Köydeki öğrenciler taşıma sistemi ile Hacıbektaş ilçesinde bulunan okullara taşınmaktadır. Köyde Külltür Bakanlığına bağlı bir kütüphane de vardır. Eğitim seviyesi hızla yükselmekte olup devletin yüksek kademelerinde görev almaktadır.

Köyün ekonomisi tarım ve hayvancılığa dayalıdır.

Köyün içme suyu şebekesi ve kanalizasyon şebekesi vardır. PTT şubesi yoktur ancak PTT acentesi vardır. Sağlık ocağı vardır. Köye ulaşımı sağlayan yol asfalt olup köyde elektrik, sabit telefon erişimi, Tarım Kredi Kooperatifi ve cami vardır.


Abdullah Catli aslen Avucludur.Sene 1980 Ihtilal dönemi önceki arsivlerde mevcuttur.

</doc>
<doc id="200351" url="https://tr.wikipedia.org/wiki?curid=200351" title="Christina Montt">
Christina Montt

Christina Montt (10 Mayıs 1895 - 22 Nisan 1969), sesli ve sessiz filmlerin Şilili film yıldızı.

1895'te siyasi bakımdan tanınan bir ailenin kızı olarak Şili'de doğdu. Büyük amcası Manuel Montt Şili'nin iki kez cumhurbaşkanı olmuştu. Christina'nın diğer iki amcası da bu Güney Amerika ülkesinin devlet başkanı olarak görevdeydi.

Christina Los Angeles'e taşındı ve o dönemin film endüstrisiyle yakından ilişkileri bulundu. 1924'te başlamak üzere ABD'de sinema filmlerinde göründü. 1924 ile 1938 yılları arasında yaklaşık 10 filmde başlıca bölümlerde küçük roller üstlendi.

5 Temmuz 1927'de Mario Morano'yla nişanlandığını açıkladı. Morano da aristokrat bir Güney Amerika ailesinden olup film endüstrisinin içindeydi. İlişkileri Hollywood'da başladı. Morano'nun gerçek ismi Mario Albuquerque De Maranhoa idi. Brezilyalı bir hukukçunun oğluydu. Brezilya diplomatik servisinde görevde bulunduktan sonra 1927'lerin başında Morano ABD'ye geldi. Planlanmış evlilik birkaç ay sonra Ağustos'ta iptal edildi. Christina Latin tabiatlarının evlilikleri için uygun olmayacağını söyledi.

First National'de çalıştı. Film kariyeri 1930'luların sonuna doğru son buldu. 1924'te The Sea Hawk ("Deniz Şahini") filminde İspanya prensesini canlandırdı.



</doc>
<doc id="200375" url="https://tr.wikipedia.org/wiki?curid=200375" title="Boyun fıtığı">
Boyun fıtığı

Boyun fıtığı, omurgayı oluşturan kemiklerin arasındaki diskin zamanla zayıflamasıyla disk içeriği dışarıya doğru fırlar. Fıtıklaşma sonucu sinir kökü ya da omuriliğin üzerine baskı oluşabilir. Sinir kökü sıkışması ile kola ve ele yayılan şiddetli ve yanıcı ağrı, uyuşma, karıncalanma, ileri olgularda da el veya kolda kas güçsüzlüğü görülebilir. 


</doc>
<doc id="200389" url="https://tr.wikipedia.org/wiki?curid=200389" title="Gökşin Sipahioğlu">
Gökşin Sipahioğlu

Gökşin Sipahioğlu (d. 28 Aralık 1926, İzmir - ö. 5 Ekim 2011, Paris), SİPA'nın kurucusu ünlü Türk gazeteci ve foto muhabiridir.

1961 yılında patlak veren füze krizi sırasında Küba'ya girmeyi başaran ve röportajlar yapan tek batılı gazeteci olması; 1968 yılında Paris olaylarını yansıttığı fotoğrafları, Çekoslovakya ve Arnavutluk'ta meydana gelen olaylar hakkındaki haber ve fotoğraflarıyla ün yapmıştır. Fransızlar tarafından "Grand Turc" olarak anılır.

Efes Pilsen basketbol takımının kurucusudur.

28 Aralık 1926'da İzmir'de doğan Sipahioğlu, İstanbul'da Saint Joseph Fransız Lisesi’nde okudu. Sonradan Efes Pilsen basketbol takımına dönüşecek olan Kadıköy Spor Kulübü'nün kurucusu ve oyuncusu oldu. İstanbul Üniversitesi’nde gazetecilik eğitimi aldı.

Gazeteciliğe "İstanbul Ekspress" gazetesinde spor yazarı olarak başladı. "Sait Ceylan" takma adıyla yazdığı yazılar dikkat çekti ve kısa sürede gazetenin yazı işleri müdürü oldu.

1955’te, İstanbul Ekspress'in yazı işleri müdürlüğünü yaptığı sırada yayımladığı "Selanik'te Atatürk'ün doğduğu evini bombaladılar" haberinden ötürü 6-7 Eylül Olaylarının ortaya çıkmasını planlamakla suçlanmıştır.

1956’da İsrail-Mısır Savaşı’nda Sina Çölü’nde çektiği yaralı Mısır askerleri fotoğrafaları, ilk büyük haberi oldu.

1957’de "Yeni Gazete" adlı gazeteyi yayımlayarak gezeteciliği sürdürdü. Annesinin Nişantaşı’daki evini ipotekleyerek yayımladığı bu gazetede Çetin Altan ve Aziz Nesin’in ilk yazıları yayımlandı.

Bir süre Vatan Gazetesi’nde genel yayın yönetmenliği yaptı. Bu sırada kurduğu erken baskı sistemi, Türk gazeteciliğine yaptığı önemli katkılardan birisidir.

Sipahioğlu, Vatan Gazetesi’ndeki görevinden sonra serbest muhabir olarak çalışmaya başladı. Bu dönemde hiçbir Batılı gazetecinin giremediği Arnavutluk’a gitti. Tiran’da yaptığı pek çok çalışma, batılı gazetelere manşet oldu. 1961 yılında ise patlak veren füze krizi nedeniyle giriş-çıkışların yasaklandığı Küba’ya gemici pasaportu ile girdi. Çektiği fotoğraflar, tüm dünyada pek çok gazetede manşet oldu ve ona büyük ün getirdi. Aynı yıl Hürriyet Gazetesi için çalışmaya başladı; dört yıl içinde seksen ülkede röportajlar yaptı. Kültür Devrimi öncesinde Çin’e vize alan ilk Türk gazeteci oldu.

1966'da Erol Simavi’nin teklifini kabul ederek Hürriyet Gazetesi'nin Paris büro şefi olarak Fransa'ya gitti. 1967’de Fransa yönetimine karşı ayaklanan Cibuti’de başkaldıranlara ateş eden Fransız jandarmaları, 1968’de Paris’teki öğrenci olaylarını fotoğrafladı. Bu fotoğraflar Jean Bertolino'nun "Les Trublions" kitabında yayınlandı.

1969 yılında Gama Ajansı ile çalışmaya başlayan Sipahioğlu, Doğu Bloku ülkelerinin liderlerinin katılacağı Bratislava Konferansı'na gitme isteği ajans tarafından reddedilince kendi imkânları ile Çekoslovakya’ya gitti ve iki hafta sonra ülke, Varşova Paktı ülkeleri tarafından işgal edildi. Bu olay, kendi röportajlarını dağtıma amacıyla SIPA Press’i kurma düşüncesini doğurmuştur.

Sipahioğlu, "SIPA Press"’i daha sonra eşi olacak olan Amerikalı gazeteci Phyllis Springer ve Cumhuriyet gazetesinin Atina muhabiri Kosta Daponte ile birlikte gayri resmi olarak 1969’da kurdu. Foto muhabirlerini olayların öncesinde olay çıkacak bölgelere yönlendirmede çok usta idi. Bu sayede SIPA Pres bir marka haline geldi ve bünyesinde dünyanın en zengin fotoğraf arşivlerinden birisin oluşturdu.

1973 yılında resmi olarak kurulan SİPA, binlerce fotoğrafçı ile çalışmalarını sürdürdü ancak teknolojik gelişmelere ayak uyduramadı. Sipahioğlu, gelen astronomik teklifleri uzun süre geri çevirdiyse de maddi sıkıntılar nedeniyle ajansı 2001 yılında Fransız medya grubu Sud Communication'a sattı.

5 Ekim 2011 tarihinde, 50 seneye yakın zamandır yaşamakta olduğu Paris’te hayatını kaybetmiştir. Cenazesi Türkiye'ye getirilerek, İstanbul'da Karacaahmet Mezarlığı'nda defnedildi.




</doc>
<doc id="200418" url="https://tr.wikipedia.org/wiki?curid=200418" title="Nijer Nehri">
Nijer Nehri

Nijer Nehri (Fransızca: "Niger"), 4.000 kilometreyi aşan uzunluğuyla Batı Afrika'daki en büyük nehirdir. Gine, Mali, Nijer ülkelerinden geçerek Benin - Nijerya sınırının bir kısmını oluşturur ve Nijerya topraklarına sokularak bir delta yapar ve Atlas Okyanusu'nun bir kolu olan Gine Körfezi'ne sularını boşaltır. Doğduğu kaynaktan döküldüğü yerin doğrultusu bir hilâli andırır.

Nijer Nehri, adını zannedildiği gibi Nijer ve Nijerya gibi ülkelerden almamıştır. Aksine bu ülkeler adlarını bu nehirden alır. Nehrin adının nereden geldiğini gösteren kesin hiçbir kaynak bulunmaz. Her ne kadar elde bir kanıt olmasa da nehrin adının Latince'de "kara" anlamına gelen "Niger" sözcüğünden geldiği genel olarak kabul edilen varsayımdır. Bunun yanında bu yörelere ilk ayak basan Portekizli kâşiflerin kendi dillerinde "kara" anlamına gelen "Negro" kelimesinin değişerek "Nijer"e dönüşmesi de muhtemeldir. Fakat Nijer Nehri'nin suyunun kara olmaması bu tezleri sarsar. (Bir nehrin suyunun kara olması, çamurlu, kahverengi olması anlamındadır.)

Bu nedenle nehrin adının kökenini bulmak için yapılan araştırmalarda "Nijer" adının bölgedeki yerel dillerden birinden kaynaklandığı düşünülmüşse de nehrin suladığı ülkelerde nehrin yakınında konuşulan 30 yerel dilden hiçbirinde böyle ya da buna benzer bir ad bulunamamıştır. Nehir için "Nijer"in dışında kullanılan en yaygın isimler ise "Jeliba", "Joliba", "Kwora", "Quora" şeklindedir.

Nijer Nehri, Nil'e göre oldukça berraktır. Bunun sebebi yatağındaki materyalin iyice aşınmış antik kaya kütleleri olmasından kaynaklanır. Nil Nehri'nde ise taşınan alüvyon Nijer Nehri'nin 10 katından fazladır. Nijer Nehri aynı [Nil gibi yılın belirli dönemlerinde taşar, Nijer Nehri'nin sularının yükselme mevsimi eylül'de başlar ve kasım'da zirveye ulaşır ve mayıs ayına gelindiğinde normale döner.

Nijer Nehri'nin pek sık görülmeyen bir özelliği de eğiminin iyiden iyiye düştüğü yerde bir iç delta yapmasıdır. Nehrin kollara ayrıldığı yerde birçok çay, bataklık ve göl oluşur. Mevsimi geldiğinde taşan nehirin tarıma elverişe yaptığı katkı bu kadar büyükken nehrin onlarca, kola ayrıldığı bu delta bölgesinde daha da artar ve balıkçılık ile tarıma elverişli geniş topraklar sağlar.

Nijer Nehri, akarsuların yol alabileceği en ilginç doğrultulardan birini izler. Atlas Okyanusu'na sadece 150 mil (240 km) uzaklıktayken denize değil de kıtanın içine Sahra Çölü'ne doğru yönelip oradan da keskin bir dönüşle tekrar okyanusa dönmesi tüm dünyada coğrafyacılara hayret vermektedir.

Antik Romalılar nehrin Nil'in bir kolu olduğunu düşünüyorlardı. İbn Battuta'nın da sandığı gibi bazı Avrupalı kâşifler Nijer Nehri'nin batıya doğru ilerlediğini ve Senegal Nehri ile birleşerek denize döküldüğünü sanıyordu.

Fakat nehrin bu denli ilginç şeklinin kaynağı Nijer Nehri'nin aslında iki eski nehrin birleşmesiyle oluşmasından kaynaklanır. Günümüzde birçok coğrafyacı tarafından kabul edilen açıklamaya göre, Yukarı Nijer Nehri, bugünkü gibi Gine'den doğuyor ve Sahra'ya doğru ilerleyerek günümüzde bulunmayan bir göle dökülüyordu. Aşağı Nijer Nehri'de bu gölün yakınlarında bir tepeden doğuyor ve güneye Atlas Okyanusu'na ilerliyordu. Fakat M.Ö. 4000'li yıllarda Sahra'nın kuruyup çölleşmesi ile Yukarı Nijer Nehri yönünü değiştirdi ve Aşağı Nijer ile buluşarak tek bir nehir hâlini aldı.



</doc>
<doc id="200433" url="https://tr.wikipedia.org/wiki?curid=200433" title="Türkiye Birlik Partisi">
Türkiye Birlik Partisi

Türkiye Birlik Partisi (TBP), 1973'e değin Birlik Partisi, 1966-1981 arasında etkinlikte bulunan siyasi parti.

Alevi kökenli bir grup siyaset adamınca 17 Ekim 1966'da Birlik Partisi (BP) adıyla kuruldu, genel başkanlığa Hasan Tahsin Berkman getirildi. Partinin amblemi Ali'yi simgeleyen bir aslanla, onun çevresinde 12 imamı temsil eden 12 yıldızdan oluşuyordu.

Birlik partisi programında din ve vicdan özgürlüğü vurgulanıyor, kamu düzenine, genel ahlaka ve yasalara aykırı olmayan ibadetlerin serbest bırakılması isteniyordu. 1967'de Genel Yönetim Kurulu'nca görevden alınan Berkman'ın yerine genel başkanlığa Hüseyin Balan getirildi. BP 1969 Milletvekili Genel Seçimleri'nde aldığı toplam 254.695 oyla (yüzde 2,8) 8 milletvekilliği elde etti. Bu seçimden sonra Millet Partisi'nden (MP) iki milletvekili de Birlik Partisi'ne katıldı.

Partinin 23-24 Kasım 1969'daki II. Kongresinde genel başkanlığa Sivas milletvekili Mustafa Timisi seçildi. Ertesi yıl Birlik Partisi'nin bazı milletvekilleri Adalet Partisi'ne (AP) geçti. Parti 1973'te TBP adıyla girdiği genel seçimlerde toplam 121.759 oy (yüzde 1,1) aldı, yalnızca Timisi milletvekili seçilebildi. Türkiye İşçi Partisi (TİP) eski genel başkanı Mehmet Ali Aybar TBP'nin İstanbul listesinden seçime katıldıysa da seçilemedi. 12 Ekim 1975'te 25 ilde yapılan Cumhuriyet Senatosu üçte bir yenileme seçimindeyse TBP ancak 28.283 oy (yüzde 0.54) alabildi.

5 Haziran 1977'deki genel seçimlerde aldığı 58.540 oyla (yüzde 0,4) TBP hiç milletvekili çıkaramadı. Bundan sonra TBP'nin siyasal etkinlikleri fiilen sona erdi, parti başka hiçbir seçime katılmadı. 12 Eylül 1980 Darbesi'nden sonra etkinliği durdurulan TBP 16 Ekim 1981'de öteki bütün partilerle birlikte Milli Güvenlik Konseyi tarafından kapatıldı.


</doc>
<doc id="200435" url="https://tr.wikipedia.org/wiki?curid=200435" title="Hava korsanlığı">
Hava korsanlığı

Hava korsanlığı veya uçak kaçırma, bir hava taşıtının silahla ya da zor kullanarak ele geçirilmesi. Uçak kaçırma çeşitli amaçlara hizmet edebilir, uçak kaçıranlar geçmişte yolcuları rehin almış ya da öldürmüş, hatta 11 Eylül saldırılarında görüldüğü gibi uçağı silah olarak kullanmıştır; uçak kaçırma siyasi ve şahsi nedenlere dayanabilir.

Kayıtlara geçen ilk uçak kaçırma olayı 1931'de Peru'da gerçekleşti. 1 Mayıs 1961 tarihinde Miami-Key West seferini yapan uçağın Antulio Ramirez isimli kişi tarafından Küba'ya kaçırılması üzerine hava korsanlığına ilişkin ilk yasal düzenleme aynı yıl ABD'de yapıldı. Bu yasayla hava korsanlığı, uçuştaki her türlü ticari hava taşıtını şiddet, zor ya da tehditle haksızca ele geçirmek ya da denetim altına almak biçiminde tanımlandı ve ağır cezalar getirildi. 1961 sonuna kadar 3 uçak kaçırma vakası daha gerçekleşti. 1963 yılında BM'nin ülke üyeleri bir sözleşme imzalamaya özendirmesinden 7 yıl sonra, 1970'de Lahey'de bir araya gelen yaklaşık 50 devlet uçak kaçırma üzerine bir sözleşme imzaladı. Sözleşmede uçak kaçıranların ilgili ülkeye teslim edilmesini gerektiren madde dikkat çeker. Ama yasal düzenlemelere karşın 1970'lerde gerek siyasi, gerekse özel nedenlerle uçak kaçırma eylemlerinde tırmanma gözlendi.

1970'lerde başta Filistinli gerillalar ve Kübalılar olmak üzere çeşitli gruplar değişik uçak kaçırma yöntemlerine başvurdular. 1973'te ABD Federal Havacılık İdaresi yolcuları arama uygulamasını başlattı. Silah taşıyıp taşımadıklarını anlamak için yolcuların ve yolcu bagajlarının X-ray aygıtlarıyla aranması ayrıca yolcuların uçağa binmek üzere geçtikleri kapılarda silahlı görevlilerin bulundurulması gibi yeni önlemlerle özellikle 1980'li yıllardan itibaren uçak kaçırma olaylarının sayısında belirgin bir azalma görüldü.



</doc>
<doc id="200442" url="https://tr.wikipedia.org/wiki?curid=200442" title="Seher Şeniz">
Seher Şeniz

Seher Başdaş (1 Mart 1948 - 14 Mayıs 1992), Türk oyuncu, dansçı ve fotomodel.

1965´te Seyyal Taner'in üçüncü olduğu yarışmada "Plaj Güzeli" seçildi. 1966 yılındaki Türkiye Güzellik Yarışması'nda ikinci olunca sinirlenip ikincilik kurdelesini jüriye fırlatmasıyla ününü perçinledi. O dönemlerde, ilk filmi "Kelle Koltukta" (1962) ile başladığı sinema kariyerini sürdürdü. Oynadığı toplam 22 filmin çoğu genelde o dönemin modasına uygun avantür filmler ve seks filmleriydi. Ancak ilk dönem filmleri içinde Yılmaz Güney´le başrolü paylaştığı Tehlikeli Adam (1965) gibi filmler de vardır. Birçok ünlü jönle beraber oynamasına karşın, güzelliği yüzünden hep vamp rollerinde gözüktü.

İlki 16 yaşında İzmir'de, ikincisi Amerikalı Anthony Wilkins ile olmak üzere üç evlilik yaptı, bunlardan sonuncusunda Ermeni asıllı eşi Teknur Kiraz ile Paris'e yerleşti ve orada Moulin Rouge gibi ünlü striptiz kulüplerinde çalıştı. Bu dönemde Playboy'da fotoğrafları yayınlandı. Playboy'da fotoğrafı çıkan ilk Türk'tür. Paris'ten döndükten sonra oryantal dansa yöneldi ve İstanbul´un ünlü gazinolarinda ve Parizien´de sahneye çıktı. Bedeni ve şovlarıyla döneminin seks sembolü oldu. Özellikle 1970'lerde Türkiye'nin Tülay Karaca ve Nesrin Topkapı ile birlikte en aranılan dansözü konumuna geldi.

Yaşadığı bunalım sonucunda 29 Haziran 1984'de Mogadon adlı ilaçtan dört tüp içerek intihar girişiminde bulundu ve ancak uzun süren çabalardan sonra kurtarılabildi. 1992'de ikinci defa intihar girişiminde bulundu. Yüzlerce morfin hapı ve iki şişe viski içti ve bu defa başarılı oldu. 14 Mayıs 1992 günü, komşuların polise haber vermesi üzerine, evini kapısı açılmış ve ağabeyi Turhan Başdaş tarafından cesedi bulunmuştur. Ölmeden önce bir mektup bırakmıştır. Mektupta, yaşadığı olumsuz yıllardan duyduğu acıları ""...daha 15 yaşındayken anlamıştım bu dünyadaki insanların ne mal olduğunu"" cümlesiyle başlayarak anlatır ve şöyle devam eder: ""Nihayet bu iğrenç dünyadan gitmeyi başardım. Ölmenin, ölmeye çalışmanın bu kadar zor olduğunu söyleselerdi alay ederdim. 15 yaşında anladım insanların ne mal olduğunu. Ben fahişe olmak için yaratılmamışım, hassas ve duygusalım. Öldüğümü kimse bilmesin. Peruklarımı yakıp, küllerini savurun. Müslüman geleneklerine göre gömülmek istemiyorum. Beni beyaz bir bornoza sarıp her yerimi kapatin o kadar"." Ancak, yaşadıklarının izlerini ve ölümü seçmesinin nedenlerini açıklayan bu vasiyeti yerine getirilmemiştir. Ölum haberi duyulduktan sonraki günlerde, Mehmet Altan, Hasan Pulur, İlhan Selçuk gibi yazarlar yazılarını ona ithaf ettiler. Seher Şeniz, Mine Mutlu ve Feri Cansel, Türk erotik sinemasının "kadersiz triosu" olarak adlandırılır.





</doc>
<doc id="200451" url="https://tr.wikipedia.org/wiki?curid=200451" title="Edo">
Edo

, Japonca dışındaki kaynaklarında Yedo, Yeddo, Yendo, Jedo olarak da geçmiştir. Japonya'nın bugünkü başkenti Tokyo'nun (özellikle Tokyo Büyükşehir Belediyesi (東京都)'nin Chiyoda-ku (千代田区) ve civarını kapsayan bölge) eski adıdır.

1603 yılında Edo Bakufu (江戸幕府) olarak adlandırılan askerî rejimi ilân edilene kadar imparatorun karargâhı ve politik başkenti Kyoto şehriydi. Yeni rejimin kabul edilmesi ile hızla gelişmesinden dolayı politik başkent gayriresmî olarak Edo oldu, artık Japon siyasetinin kalbi Edo'da atıyordu. 1547'de kimsenin adını bile bilmediği bir balıkçı köyü iken 1721 yılında 1.000.000'luk nüfusu ile büyüme hızı konusunda hem Paris'i hem de Londra'yı geride bırakmış ve dünyanın en büyük şehirlerinden biri olmuştur.

Edo büyümeye başladığı andan itibaren okuryazarlık %60 artmış tüm dünyadaki oranları geçmiştir. Kurulduğu zamandan itibaren birçok deprem ve yangın ile karşı karşıya kalmıştır. Edo'nun tarihindeki 100 büyük yangından en ciddisi 100.000 kişinin hayatını kaybettiği "Meireki no Taika"'dır. (1657) Edo bunların dışında hemen her 25 yılda bir volkanik felâketler, savaşlar ve tsunamiler tarafından birçok kez yıkıma uğramıştır.

1868 yılına gelindiğinde Edo'nun ismi "Doğu Başkent" olarak değiştirildi. İmparatorluk merkezi Tokyo'ya taşındı. Tokyo zaman içinde hızla gelişerek bugünkü hâlini aldı.



</doc>
<doc id="200457" url="https://tr.wikipedia.org/wiki?curid=200457" title="Bacillus subtilis">
Bacillus subtilis

Bacillus subtilis ; oksijenli solunum veya geçici oksijenli solunum yapan, 20-30 derecede üreyen bir bakteri cinsidir. Vejetatif şekilleri dayanıksız olup, sporları bazen kaynama derecelerinde birkaç saat dayanabilirler. Gram pozitiftir. Doğada çok yaygın olarak bulunur. Panoftalmi ve Irıdosiklit gibi göz enfeksiyonlarına neden olur.



</doc>
<doc id="200459" url="https://tr.wikipedia.org/wiki?curid=200459" title="Eyre Gölü">
Eyre Gölü

Eyre Gölü, Avustralya'nın en büyük gölü ve deniz seviyesinin 15 metre altında kalan en alçak noktası. Orta Avustralya'nın çöllerinin ortasında yer alır, kapalı bir havza olan gölün en büyük su kaybı buharlaşma sebebi ile olur.


</doc>
<doc id="200468" url="https://tr.wikipedia.org/wiki?curid=200468" title="Daniel Kahneman">
Daniel Kahneman

Daniel Kahneman (d. 5 Mart 1934 Tel-Aviv) Amerikalı psikolog.

Kudüs İbrani Üniversitesi'nde psikoloji ve matematik eğitimi aldı. Kaliforniya Üniversitesi'nde psikoloji eğitimine devam etti. Anne Treisman ile evlendi.

"Beklenti Teorisi"ni Amos Tversky ile birlikte kuran iki deneysel psikologtan biridir. Bireylerin riskli ve belirsiz koşullardaki karar ve tercih süreçleri ile ilgili bahisler türetip cevaplarını da kendileri vererek binlerce karar örneği geliştirmişlerdir.

Bireylerin sonuçları kesin olan şeyleri abartarak bunlara, sonuçları kesin olmayan şeylerden daha fazla değer verdiklerini kabul etmektedirler. Yani insanlar karışık, riskli durumlarda, karar verirken, her zaman mantıklı ve akılcı davranmazlar.

Mâkul kararlar almayan insan modeli, ekonomi alanında genel kabul görmüş, rasyonel ve mantıklı davranan, kendi çıkarlarını gözeten insan modeliyle çelişmiştir.

Rasyonel ekonomi dünyasına, psikolojinin, zihinselliğin, bahislerin, belirsizlik ve rastgeleliğin girmesini sağlayan Kahneman 10 Aralık 2002’de Stokholm’de Nobel Ekonomi Ödülü'ne layık görülmüştür. Prospect dergisi tarafında 2015 yılının Nisan ayında açıklanan ve yaklaşık 3000 kişi ile yaptığı dünyanın önde gelen düşünürleri anketinde Kahneman sekizinci sırada yer almıştır.




</doc>
<doc id="200481" url="https://tr.wikipedia.org/wiki?curid=200481" title="Sırrı Erinç">
Sırrı Erinç

Sırrı Erinç (24 Ocak 1918, İzmit - 6 Şubat 2002, İstanbul), Türk coğrafyacı.

24 Ocak 1918'de Fuat Bey ve Maide Hanım'ın dördüncü çocuğu olarak dünyaya gelen Sırrı Erinç, ailesinin İzmit'ten İstanbul'a taşınması ile birlikte, İstanbul Erkek Lisesi'ne gitmeye başladı. Okulun eğitim dili olan Almancayı öğrenen Erinç, Fransızca ve Rusça dillerinde de okuduğunu anlayacak düzeye erişti. Sırrı Erinç, henüz lise öğrencisi olmasına rağmen yer bilimlerine olan merakından ötürü öğretmenleri vasıtasıyla İstanbul Üniversitesi'nde "Türkiye Bölgesel Coğrafyası"nda isim yapacak olan "Ordinaryüs Profesör Doktor Besim Darkot" ve jeolojinin Türkiye'de ayrı bir disiplin olarak gelişmesi için ilk adımları atan "Ordinaryüs Profesör Doktor Hamit Nafiz Pamir" ile tanıştırıldı. Liseyi birincilikle bitiren Erinç, İstanbul Üniversitesi Edebiyat Fakültesi Coğrafya Bölümü'ne kaydoldu ve aynı zamanda da öğretmen okulunun coğrafya branşına yazıldı. O zaman coğrafya öğretmenleri yardımcı branş olarak tarih dersleri almak zorunda olmalarına rağmen, Erinç, dönemin Milli Eğitim Bakanı Hasan Âli Yücel'in özel izniyle tarih dersleri yerine jeoloji dersleri almaya başladı. Türkiye'de ilk defa coğrafya ve jeolojiyi eş zamanlı okuyarak 1940'ta mezun oldu ve aynı yıl "İstanbul Üniversitesi Coğrafya Enstitüsü" 'nde asistanlığa başladı.

1944 yılında, ""Karadeniz Dağlarında Glasiyal Morfoloji"" araştırmaları adlı tezi ile Pleistosen daimi kar sınırının, o dönemde günümüzdekinden daha alçakta olmasının nedeninin sadece iklim etkisi ile değil, tektonik etkisi ile de ilişkili olduğunu, yani bölgenin Pleistosenden beri tektonik olarak yükseliyor olduğunu jeomorfolojik olarak kanıtlayarak ilk keşfini gerçekleştirmiştir. 1948 yılında ""Van Gölü ve Çevresinde Coğrafik Araştırmalar"" adlı çalışması ile doçentlik unvanını elde etti. Erinç bu çalışmasını 1949 yılında zamanın en önemli uluslararası jeoloji dergilerinden olan Geologische Rundschau'da bir makale halinde yayımladı. Bu makalenin sonuna eklenen bir paragraf, zamanın büyük coğrafyacılarından Prof. Herbert Louis'nin, Erinç'in makalesinin önemini belirten bir övgüsünü içerir.

1953 yılında yayınladığı ""Doğu Anadolu Coğrafyası"" adlı eseri ile Profesör Erinç, 1950'li yıllarda daha henüz bilinmeyen levha kuramının Doğu Anadolu'ya uygulanmasındaki önemini anlatmış, ayrıca yine bu çalışması ile hidrografik incelemeler konusunda da çalışmalar yapmıştır. Prof. Erinç bunun ardından klimatoloji ile ilgili çalışmaya başlamış ve ""İklim Tiplerinin Sınıflaması""nı yapmıştır. 1951-1952 yıllarında ABD’de gerçekleştirdiği araştırmalarının ardından, bilinenden farklı bir "Periglasiyal Süreçler" ve "Periglasiyal Topoğrafya" kavramı ile "Morfojenetik Bölge" kavramını da coğrafya eğitimine yerleştirmesinin yanı sıra Ord. Prof. Dr. Besim Darkot ile ""Güneybatı Anadolu’da Coğrafi Müşahadeler"" ve Prof. Nejdet Tunçdilek ile ""Türkiye’nin Tarımsal Bölgeleri"" gibi değişik konularda türünün ilk örnekleri olarak kabul edilebilecek örnekler sunmuştur. Profesör Erinç 1954 yılında temel bir kaynak olabilecek nitelikteki ""Karadeniz ve Çevresinin Morfolojik Tekamülü ile Pleistosen İklim Değişiklikleri Arasındaki Münasebet"" adlı eserini yayınlamasının yanında, aynı dönem içerisinde flüviyal morfoloji konusunda ""Türkiye Drenaj Tipleri"", ""Çukurovanın Alüvyal Morfolojisi"" ve ""Gediz ve Küçük Menderes Deltalarının Morfolojisi"" gibi eserleri de yayımlamıştır. 1945 ve 1948 yılları arasında Van Gölü ve Sapanca’da gerçekleştirdiği limnolojik (gölbilimsel) araştırmalar, Türkiye’nin "ilk" göl batimetri (eşderinlik) haritalarını ve "ilk" termal göl çalışmalarını ortaya çıkarmıştır. Ege Rift Alanı’nın detaylı "ilk" tektonik sentezini 1955 yılında gene Sırrı Erinç yapmıştır.

1957 yılında profesör olan Sırrı Erinç, aynı yıl "İstanbul Üniversitesi Fiziki Coğrafya Kürsü Başkanlığı"na getirilmiştir. Erinç, başkan olarak bulunduğu kürsüde, öğretime o dönemde "Klimatoloji" dersini dahil etmiş ve klimatoloji alanında 1965 yılında ""Erinç İndisi""ni geliştirmiştir. Aynı dönem içerisinde "Uygulamalı Jeomorfoloji" ve "Jeoekoloji" gibi coğrafyanın değişik branşlarında yaptığı çalışmalar dışında, 1958 yılında "Bölge Planlaması" ile ilgili de öncü nitelikte çalışmalar yapmıştır. Yine aynı dönemde ""Türkiye’de Toprak Coğrafyasının Ana Çizgileri"" adlı kitabı ile ilk baskısı 1958 yılında, sadece jeomorfologlar ve coğrafyacılar için değil, yer bilimlerinin tüm bölümleri için temel başvuru kitaplarından biri olan ""Jeomorfoloji 1 ve 2"" adlı iki ciltlik eserini de yayınlamıştır. Benzer şekilde 1962 yılında yayınlanan ""Klimatoloji ve Metotları"" adlı eseri, klimatoloji eğitiminde temel referans kitaplarından biridir.
1955-1960 yılları arasında Erinç Türkiye'nin genç ve faal tektoniğine el atmış, Batı Anadolu grabenlerinin gelişim tarihini belgelemiş, yakın arkadaşı İhsan Ketin'in keşfettiği Kuzey Anadolu Fayı'nın yaşının Miyosen'in belli bir döneminden genç olması gerektiğini göstererek "ilk" kez bu önemli yapıya bir yaş vermiştir.

Sırrı Erinç, fiziki coğrafya kürsüsündeki görevi sırasında, üç kez "Coğrafya Enstitüsü Müdürlüğü" ve 1962-1985 yılları arasında kesintisiz olarak "İstanbul Üniversitesi Senatörlüğü" görevlerini yerine getirmiştir. Profesör Erinç, 1982 yılında "İstanbul Üniversitesi Deniz Bilimleri ve Coğrafya Enstitüsü"nü kurarak (yeni adı "Deniz Bilimleri ve İşletmeciliği Enstitüsü"), enstitüsü kurucu müdürü olarak emekli olduğu 1985 yılına kadar bu görevini sürdürmüştür.

Erinç’in birçok yabancı dergilerde çalışmalarını yayınlaması onu uluslararası bilim camiasında tanınır kılmıştır. 1956 yılında IGU (Uluslararası Coğrafya Birliği) toplantısına Türk Coğrafya Kurumunu temsilen, 1961 yılında Polonya Kuaterner Araştırmaları Toplantısı’na tebliğ vererek, gene Kuaterner Araştırmaları Birliğinin 1973 Yeni Zelanda toplantılarına katılmıştır. Aynı zamanda Avrupa Konseyi Uluslararası İnceleme Komisyonuna da seçilmiştir.

103 araştırma makalesi, 8 araştırma monografisi, 1 atlası, 5 üniversite ders kitabı, 16 orta öğretim ders kitabı, sayısız bildiri özeti ve abstract ulusal-uluslararası raporları ve ders notları ile örnek bir araştırmacı, eğitmen, eş ve aile babası olan Profesör Sırrı Erinç; 1995 yılında TÜBA (Türkiye Bilimler Akademisi) Şeref Üyesi seçilmiş, 1997 yılında INQUA (International Quaternary Association) Türkiye Kuvaternerine katkı ödülüne ve 1998 yılında ise TÜBİTAK Hizmet Ödülüne layık görülmüştür.

Sırrı Erinç’in hayatı hakkında kaynaklarda gösterilenler dışında yazılmış başka yazılarda mevcuttur. Bunlar Tekmil Bir Yerbilimci' başlığıyla Celâl Şengör’ün yazısı, Bir Bilim Adamı Olarak Sırrı Erinç başlığıyla Ertuğrul Doğan’ın yazısı, Prof. Dr. Sırrı Erinç ile Bir Anı yazısıyla öğrencisi Erdoğan Sür’ün yazısı ve Prof. Korkut Ata Sungur’un hocası Sırrı Erinç’i anlattığı yazıdır.




Bu çalışma TÜBİTAK BİDEB 2209/A kodlu 2014 tarihli proje tarafından desteklenmiştir.


</doc>
<doc id="200483" url="https://tr.wikipedia.org/wiki?curid=200483" title="ESKİspor">
ESKİspor

Eskispor, Eskişehir Su ve Kanalizasyon İşleri tarafından 1995 yılında kurulan spor kulübüdür. Renkleri mavi-beyazdır. Tarihinde ilk kez, 2000-2001 sezonu başında Eskişehir Süper Amatör Küme'den 3. Lig'e terfi etti. Burada 5 sezon geçirdikten sonra 2006 yılında amatör kümeye düştü.





</doc>
<doc id="200505" url="https://tr.wikipedia.org/wiki?curid=200505" title="Berksan">
Berksan

Berksan Özer, ya da bilinen adıyla Berksan (d. 30 Mayıs 1979, Ankara), Türk şarkıcı, besteci, söz yazarı ve oyuncu.

Berksan müziğe ilkokul üçüncü sınıfta başladı. Babasının Berksan'ın müziğe olan ilgisini keşfetmesiyle Ankara Radyo Evi'nin açtığı bir sınavla Türk Sanat Müziği Çocuk Korosu'na girdi. Özgen Gürbüz yönetiminde beş yıl çocuk korosunda çalışmalarını sürdürdü. Daha sonra Tuncay Yalın'dan şan dersleri almaya devam etti. Solo olarak ilk sahne deneyimini Ankara'da Cabere adlı kulüpte gösterdi. Birkaç yıl sonra aynı kulüpte istek üzerine yeniden sahneye çıktı. Bu sırada İstanbul'a yerleşmeye karar verdi. Solo olarak çıktığı o kulüpte Fatoş Çinkitaş'la tanıştı. Bundan iki hafta sonra Metin İlhan'la tanıştı. Albümde bulunan şarkıları hazırladığı süre içerisinde İstanbul'da büyük bir kulüpte vokal olarak çalıştı. 2003 yılı Eylül ayında şarkıcının ilk albümü olan "Çilek" piyasaya çıktı. 2 klip çekilen "Çilek" albümünün müzik kanallarında ve radyolarda en çok istek alan şarkıları "Çilek" ve "Unutamam" oldu.

Berksan'ın ikinci stüdyo albümü "Kalbime Dönüyorum" 12 Mayıs 2005'te müzikseverlerle buluştu. Albümde "Tıpış Tıpış", "Delirdin Mi? Şaşırdın Mı?", "Aşka Mahkum" adlı şarkılara klipler çekildi. "Kalbime Dönüyorum", albüm ve şarkılarıyla ödüller kazanma alışkanlığı kazanmaya başladı. Albümün çıkış parçası "Tıpış Tıpış", 2005 yılında POPSAV tarafından yılın şarkısı ödülünü aldı.

Berksan ilk single'ı "Öpüşelim Mi?" ile 10 Mayıs 2006'da müzik piyasasına ağırlığını koydu. 3. albümü "Bay Bay", 19 Haziran 2007 tarihinde yayımlandı. İki yıl sonra 9 Şubat 2009 günü "Zaaf" adlı albümünü çıkarttı. Albümdeki 6 şarkı ve 4 remiks versiyonunda sözleri Berksan'a aittir. Albümün aranjörlüğünü Alper Erinç üstlenmiştir. Albümün ilk klibi "Zaaf"a çekildi.







</doc>
<doc id="200514" url="https://tr.wikipedia.org/wiki?curid=200514" title="Netcell">
Netcell

Netcell, Türkiye'de GSM sektöründe faaliyet gösteren bir kuruluştur. Çok ortaklıdır. Ortak firmalar Baltürk, Denkel, Teknoteks, Detel, Db, Sengüller, Eko, Teleses ve Panatel'dir. Bunlardan Baltürk, Denkel, Teknoteks, Detel ve DB Telecity Şirketler grubuna aittir. Yönetim kurulu başkanı Ali Tanju Yılmaztürk'tür (2007). Firma 2011 yılı itibarıyla LG Mobile ve Sony Ericsson cep telefonlarının distrübütörlüğünü yapmaktadır.


</doc>
<doc id="200565" url="https://tr.wikipedia.org/wiki?curid=200565" title="UN numarası">
UN numarası

UN Numarası, tehlikeli sayılabilecek bir materyalin naklini yaptırmak istediğinizde uluslararası kargo ve havayolu şirketlerinin sizden isteyeceği numaralardır. UN numarası ticari öneme sahip tehlikeli ürün veya maddelerin (patlayıcı, zehirli, bulaşıcı gibi) tanımlanmasını sağlayan dört haneli sayılardır. Bu numaralama sistemi uluslararası ticarette kullanılır.


</doc>
<doc id="200585" url="https://tr.wikipedia.org/wiki?curid=200585" title="Edita Morris">
Edita Morris

Edit (Edita) Dagmar Emilia Morris, (kızlık soyadı Toll) (d. 5 Mart 1902, Örebro, İsveç - ö. 15 Mart 1988), İsveç asıllı Amerikalı yazar.

Edita Morris Stokholm'de büyüdü ve gazeteci-yazar Ira Victor Morris (d. 1903 - ö. 1972) ile evlendi. Eşinin babası Ira Nelson Morris, Stokholm'de bir ABD diplomatı olarak görevde bulundu.

Daha çok "Hiroşima'nın Çiçekleri" (1959) romanıyla tanınır. Romanı yazarken japonolog oğlu Ivan Morris'in ABD Deniz Kuvvetleri'nde çalışırken Hiroşima'ya atom bombası düştükten hemen sonraki ziyaretten kalan deneyimlerinden yararlanır. Kitap 39 dile çevrilmiştir.

Varlıklı ailelerden gelen karı-koca Hiroşima'da bir hastane yaptırdılar. Ölümünden sonra Edita ve Ira Morris Hiroşima Kurumu Barış ve Kültür için Ödül, daha çok Hiroşima Ödülü olarak bilinen ödül tanınmaya başlanmıştır.



</doc>
